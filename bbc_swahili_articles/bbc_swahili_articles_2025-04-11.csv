Type,Title,Date,Text
Long Article,Nchi 10 zenye nguvu kubwa zaidi za kijeshi Afrika 2025,10 Aprili 2025,"Hapa barani Afrika, Mataifa ya Misri, Algeria, na Nigeria ndio yaliyoorodheshwa katika mstari wa mbele kama yanayoongoza kwa uwezo wa kijeshi yakionesha uwekezaji mkubwa katika bajeti za ulinzi ili kuboresha miundombinu na kupata silaha za hali ya juu.
Mataifa yaliyostawi kiuchumi kama vile Misri na Afrika Kusini yametanguliza matumizi ya ulinzi katika bajeti zake ili kudumisha usalama, huku mataifa mengine yakikabiliwa na changamoto za migogoro ya ndani, vikosi vya kijeshi, na vikosi visivyo na ufadhili wa kutosha kukabiliana na waasi.
Licha ya uwezo wa kikanda, wanajeshi wa Afrika wamesalia nyuma ikilinganishwa na mataifa yaliyoendelea kwa sababu ya tofauti katika ugawaji wa bajeti, teknolojia, mafunzo na ufikiaji wa kimkakati.
Kulingana na Global Firepower, hizi hapa ni nchi 10 za Afrika zenye nguvu kubwa zaidi za kijeshi mwaka 2025.
CHANZO CHA PICHA,
GETTY IMAGES
Libya inakamilisha orodha ya kumi bora barani Afrika ikiwa katika nafasi ya 76 ulimwenguni. Nguvu za kijeshi za nchi hiyo zimeathiriwa na miaka mingi ya migogoro ya wenyewe kwa wenyewe lakini inabakia na umuhimu wa kimkakati kutokana na eneo lake na maliasili
CHANZO CHA PICHA,
AFP/GETTY
Sudan imeorodheshwa ya tisa barani Afrika na inashikilia nafasi ya 73 ulimwenguni. Jeshi lake linakabiliwa na changamoto kubwa kutokana na kukosekana kwa utulivu wa kisiasa lakini bado linalenga kudumisha uadilifu wa kieneo.
Nguvu ya jeshi la Sudan imekadiriwa kuwa wanajeshi 109,300 mwaka 2011 (kulingana na IISS), wanajeshi 200,000 kabla ya vita vya sasa vya Sudan kuzuka mwaka 2023 (kulingana na CIA), na wanajeshi 300,000 mwaka 2024 (kulingana na shirika la habari Al Jazeera} kwa mujibu Wikipedia.
DRC inashika nafasi ya nane barani Afrika na inashikilia nafasi ya 66 duniani. Licha ya migogoro ya ndani, nchi hiyo imekuwa ikifanya kazi ya kuleta utulivu. Imepata uwezo wake wa kijeshi kupitia ushirikiano wa kimataifa na kuongeza uwekezaji katika jeshi lake.
Jeshi la Jamhuri ya Kidemokrasia ya Congo (FARDC) lenye wanajeshi wanaokadiriwa kufikia 135,000, ni jeshi kubwa lakini linakabiliwa na changamoto za mafunzo, vifaa na mawasiliano, hali ambayo imesababisha mapambano dhidi ya wanamgambo wadogo walio na vifaa vya kutosha kama vile M23.
Jeshi la DRC FARDC, linalojumuisha Jeshi la Wanamaji, na Jeshi la Wanahewa, linakadiriwa kuwa na karibu wanajeshi 135,000.
Wengi wa wanajeshi wa FARDC wako katika vikosi vya nchi kavu.
Pia lina kikosi kidogo cha angani na kikosi kidogo zaidi cha wanamaji, pamoja na kikosi cha rais kiitwacho Walinzi wa Republican.
CHANZO CHA PICHA,
FMSO - FOREIGN MILLITARY STUDY OFFICE
Morocco imeorodheshwa ya saba barani Afrika na ya 59 duniani kote.
Nchi hiyo imejikita katika kuboresha vifaa vyake vya kijeshi, haswa kwa usalama wa mpaka na operesheni za kukabiliana na ugaidi.
Morocco inadumisha uhusiano mkubwa wa kidiplomasia na mataifa ya Magharibi kwa ushirikiano wa kiulinzi.
Angola inashikilia nafasi ya sita barani Afrika na nafasi ya 56 duniani. Nguvu yake ya kijeshi inaimarishwa na mapato ya mafuta ambayo yanafadhili sekta yake ya ulinzi.
Angola imewekeza katika kuboresha vikosi vyake vya kijeshi ili kukabiliana na changamoto za usalama wa ndani
CHANZO CHA PICHA,
GETTY IMAGES
Ethiopia ipo katika nafasi ya tano barani Afrika na ya 52 duniani. Licha ya changamoto za kiuchumi, Ethiopia inadumisha jeshi kubwa linalozingatia masuala ya usalama wa kikanda, hasa migogoro katika Pembe ya Afrika.
Taifa hilo limewekeza pakubwa katika miundombinu, kupanua upatikanaji wa huduma na kuboresha hali ya maisha.
Vilevile nchi hiyo ni mwanachama hai wa muungano wa Umoja wa Afrika.
Wanajeshi wa Ethiopia wamepewa mafunzo nchini Urusi, na nchi hiyo ina historia ya ushiriki wa kijeshi katika migogoro ya kikanda.
Ethiopia ni mchangiaji mkubwa katika misheni ya kimataifa ya kulinda amani, ikiwa na kikosi kilichofunzwa na uzoefu mkubwa.
Afrika Kusini imeorodheshwa ya nne barani Afrika na ya 40 kote duniani.
Ikijulikana kwa tasnia ya hali ya juu ya ulinzi, Afrika Kusini inazalisha vifaa vyake vingi vya kijeshi.
Hata hivyo, vikwazo vya bajeti vimepunguza maendeleo zaidi ya vikosi vyake vya kijeshi katika miaka ya hivi karibuni.
Wanajeshi waliopo na wale wa akiba: Jeshi la SANDF lina maafisa 71,235 walio hai na 29,350 wa akiba.
Nguvu ya Nchi Kavu: Afrika Kusini ina kikosi chenye nguvu cha nchi kavu, kikijumuisha vifaru 195, magari ya kivita 12,140, mifumo mbalimbali ya mizinga na roketi.
Nguvu ya angani: Jeshi la Anga la Afrika Kusini lina jumla ya ndege 194, zikiwemo ndege za kivita, ndege maalum, ndege za usafiri, ndege za mafunzo na helikopta.
Nguvu ya Wanamaji: Jeshi la Wanamaji la Afrika Kusini lina jumla ya meli 47, ikiwa ni pamoja na zile za kivita na nyambizi, lakini halina meli za kubeba ndege za kivita.
Bajeti ya Ulinzi: Inakadiriwa bajeti ya ulinzi ni karibu $2.7 bilioni.
CHANZO CHA PICHA,
GETTY IMAGES
Nigeria imeorodheshwa ya tatu barani Afrika na ya 31 ulimwenguni. Imefanya uwekezaji mkubwa katika vikosi vyake vya kijeshi ili kupambana na uasi na ugaidi ndani ya mipaka yake.
Vikosi vya Wanajeshi vya Nigeria vinajumuisha idadi kubwa ya maafisa pamoja na magari ya kivita na ndege.
Mwaka 2024, jeshi la anga la Nigeria liliripotiwa kuwa na maafisa 18,000, Silaha za kukabiliana na mashambulizi ya angani 179, zikiwemo ndege 117, helikopta 55 na ndege saba zisizo na rubani (UAVs).
Algeria inashika nafasi ya pili barani Afrika na ya 26 duniani.
Nguvu yake ya kijeshi inasaidiwa na mapato makubwa ya mafuta, kuiwezesha kupata silaha za hali ya juu na kudumisha nguvu iliyofunzwa vizuri.
Algeria inaangazia usalama wa mipakani na oparesheni za kukabiliana na ugaidi huku ikidumisha vikosi vikali vya anga na nchi kavu.
CHANZO CHA PICHA,
REUTERS
Misri inatambulika kuwa nchi yenye nguvu zaidi kijeshi barani Afrika na inashika nafasi ya 19 duniani.
Vikosi vya Wanajeshi wa Misri vinajumuisha matawi makuu manne: Jeshi la Wanamaji, Jeshi la Wanahewa, na Vikosi vya Ulinzi wa Angani.
Nchi hiyo imewekeza sana katika kuboresha vifaa vyake vya kijeshi na miundombinu, vifaru vingi, ndege na meli za wanamaji. Misri pia inafaidika na msaada mkubwa wa kijeshi wa kigeni, ikiwa ni pamoja na dola bilioni 1.85 kila mwaka kutoka Marekani.
Vikosi vya Misri vinapitia juhudi za uboreshaji wa haraka wa kisasa, kupata silaha za kisasa na teknolojia za dharura za ardhini, baharini na angani.
Jeshi la Misri lina jukumu kubwa katika kudumisha utulivu katika Mashariki ya Kati na Afrika Kaskazini.
Marekani imeipatia Misri msaada mkubwa wa kijeshi - uwekezaji katika utulivu wa kikanda.
Misri ina jeshi kubwa, jeshi la wanamaji, na la angani, lenye historia ya kuhusika katika migogoro, ikiwa ni pamoja na Vita vya wenyewe kwa wenyewe vya Yemeni Kaskazini na Vita vya Misri na Libya.
Misri ni moja wapo ya nchi chache katika Mashariki ya Kati kuwa na satelaiti za kijasusi, ilizindua EgyptSat 1 mnamo 2007, ikifuatiwa na EgyptSat 2 mwaka 2014, MisrSat-2 mwaka 2023, na Horus-1 mwaka 2025.
Jeshi la Wanamaji la Misri lina kundi kubwa la meli za mashambulizi ya haraka, nyingi zikiwa na mifumo ya makombora, na linahusika katika uzalishaji wa ulinzi wa majini, ikiwa ni pamoja na ujenzi wa frigates, corvettes, na boti za doria.
Jeshi la Wanahewa la Misri limekuwa likifanya meli zake kuwa za kisasa na lina historia ya utengenezaji wa ndege.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kwanini Trump anakoleza vita vya kibiashara na China?,"11 Aprili 2025, 10:00 EAT","Lakini China - ambayo husafirisha kila kitu kwenda Marekani, kuanzia iPhone hadi vifaa vya kuchezea vya watoto na husafirisha karibu 14% ya bidhaa zote za Marekani kutoka nje - imetengwa na kuwekewa ushuru wa kiwango kikubwa zaidi wa 125%.
Trump amesema ongezeko hilo linatokana na Beijing kulipiza kisasi kwa ushuru wake wa 84% kwa bidhaa za Marekani, hatua ambayo rais huyo alieleza inaonyesha ""kutokuwa na heshima.""
Lakini kwa mwanasiasa ambaye aliingia Ikulu ya White House nyuma ya kauli za kupinga China, kuna mengi zaidi kuliko kulipiza kisasi.
Kwa Trump, hili linahusu mambo aliyoyaacha kiporo katika muhula wa kwanza madarakani.
""Hatukuwa na muda wa kufanya jambo sahihi, na sasa tunafanya,"" aliwaambia waandishi wa habari.
Lengo lake ni kupindua mfumo wa biashara ya kimataifa ambapo China ni kama kiwanda cha ulimwengu, na mtazamo wa wengi kuwa biashara na China ni jambo zuri.
Ili kuelewa jambo hili katika fikra za rais wa Marekani, ni lazima urudi wakati ambao Trump hata hakufikiriwa kuwa mgombea, achilia mbali kuwa rais.
Mwaka 2012, niliripoti kwa mara ya kwanza kutoka Shanghai - mji mkuu wa biashara wa China – kuongezeka kwa biashara ya nchi kulionekana na karibu kila mtu – wafanya biashara wa kimataifa, maafisa wa China, maafisa wa kigeni, waandishi wa habari wa kigeni na wanauchumi wenye ujuzi - kama ni jambo rahisi.
Ilikuwa ikikuza uchumi wa kimataifa, ikisambaza bidhaa za bei nafuu, kuimarisha viwanda katika minyororo ya usambazaji wa kimataifa, na kutoa fursa kwa mashirika ya kimataifa.
Ndani ya miaka michache ya kuwasili kwangu, China iliipita Marekani na kuwa soko kubwa zaidi duniani la Rolls Royce, General Motors na Volkswagen.
Sera yake iliyochapishwa mwaka 2015, yenye kichwa Made in China 2025 - iliweka maono makubwa ya kuwa kiongozi wa kimataifa katika sekta kadhaa muhimu za utengenezaji; anga hadi ujenzi wa meli na magari ya umeme.
Na hivyo ndivyo ilivyokuwa mwaka mmoja tu baadaye, na hapo ndipo Trump akaibuka akiwa nje ya siasa, na kuanza kusema mara kwa mara kwamba kupanda kwa China kumeharibu uchumi wa Marekani, kumesababisha kudorora kwa viwanda na kuwagharimu wafanyakazi wa Marekani riziki zao na utu wao.
Vita vya kibiashara vya Trump vya muhula wa kwanza vilivunja ukungu na kuvunja makubaliano. Mrithi wake, Rais Joe Biden, aliweka kiasi kikubwa cha ushuru kwa China.
Ingawa wameisababishia China maumivu, lakini hawajafanikiwa kubadilisha mtindo wa uchumi.
China sasa inazalisha 60% ya magari yanayotumia umeme duniani - sehemu kubwa ya magari hayo yanatengenezwa na kampuni za nyumbani – na hutengeneza 80% ya betri zinazoyaendesha.
Kwa hivyo, sasa Trump amerejea, na ongezeko hili la nipe nikupe kwenye ushuru.
Kitakachotokea baadaye kinategemea mambo mawili muhimu. Kwanza, ikiwa China iko tayari kufanya mazungumzo.
Na pili, ikiwa itakubali kufanya mazungumzo. Je, iko tayari kufanya makubaliano makubwa ambayo Marekani inayataka, ikiwa ni pamoja na marekebisho ya mtindo wake wa kiuchumi unaoendeshwa na mauzo ya nje.
Kuyajibu haya, jambo la kwanza ni kuelewa kuwa tuko katika eneo ambalo halijashughulikiwa kabisa, kwa hivyo tunapaswa kuwa waangalifu na mtu yeyote anayesema anajua jinsi Beijing itakavyo fanya.
Mtazamo wa China juu ya nguvu zake za kiuchumi – moja ni mauzo ya nje na na pili, ni soko la ndani linalolindwa sana.
Kuna swali la tatu, na hili Wamarekani ndio wanapaswa kulijibu.
Je, Marekani bado inaamini katika biashara huria? Donald Trump mara nyingi husema ushuru ni jambo zuri, sio tu kama njia ya kufikia malengo, lakini nalo ni lengo lenyewe.
Anazungumza juu ya umuhimu wa kuilinda Marekani, ili kuchochea uwekezaji wa ndani, kuhimiza kampuni za Marekani kurudisha minyororo hiyo ya ugavi nyumbani, na kuongeza mapato.
Na ikiwa Beijing inaamini hilo ndilo dhumuni la msingi la ushuru huo, inaweza kuamua kuwa hakuna cha kujadili.
Badala ya kutetea wazo la ushirikiano wa kiuchumi, mataifa haya makubwa mawili duniani yanaweza kujikuta katika mapambano ya kushinda ukuu wote wa kiuchumi.
Ikiwa ndivyo hivyo, hilo litasambaratisha maelewano ya zamani, na kuleta mustakabali mbaya sana.
Imetafsiriwa na Rashid Abdalla na kuhaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tundu Lissu ashitakiwa kwa uhaini Tanzania,10 Aprili 2025,"Tundu anayetetewa kwa sasa na Mawakili sita ambao ni Dk. Rugemeleza Nshalla, Dickson Matata, Jebra Kambole, Michael Lugina, Hekima Mwasipu, na Gaston Garubindi, alisomewa shitaka hilo la uhaini Wakili Nassoro Katuga
Mbali na Shitaka hilo anatuhumiwa kwa kuchapisha taarifa za uongo kuhusu kuharibiwa kwa uchaguzi wa Serikali za mitaa 2024, kutumika kwa Polisi kuipa kura na Majaji kutotenda haki kwa kuwa ni wateule wa Rais.
Hata hivyo Mahakama hivyo imesema haina uwezo wa kusikiliza makosa ya uhaini na kuhairisha kesi mpaka April 24, 2024.
Awali Jeshi la Polisi nchini Tanzania lilisema lilimkamata Lissu jana mkoani Ruvuma kwa tuhuma za kufanya uchochezi wa kutofanyika Uchaguzi Mkuu 2025.
Aidha Polisi nchini humo kupitia taarifa yake ilitoa onyo kwa vyama vyote vya siasa kutotoa maneno ya uchochezi, kashfa kwa Polisi na Serikali au viashiria vyovyote vya uvunjifu wa amani katika kipindi hiki cha kuelekea Uchaguzi Mkuu.
Mapema Polisi walipiga mabomu ya machozi na kuwatawanya wafuasi wa chama kikuu cha upinzani nchini Tanzania, Chadema huku wakizua viongozi wa chama hicho kufanya mkutano na waandishi wa habari.
Vyombo vya habari vya ndani vimeripoti kushikiliwa pia kwa Makamu Mwenyekiti wa chama hicho bara, John Heche, Mjumbe wa Kamati kuu, Godbless Lema, Mwenyekliti wa chama hecho kanda ya Kusini, Aden Mayala na Mkurugenzi wa Mawasiliano na uenezi, Brenda Rupia.
Lissu alikamatwa hapo jana baada ya kumaliza mkutano wa hadhara mkoani Ruvuma, kusini mwa Tanzania. Akiendelea kunadi msimamo wa chama hicho wa 'No Reforms, No Election,
No Reforms, No Election, ni msimamo wa kisera wa chama hicho uliopitishwa na Kamati Kuu katika kikao chake cha Disemba 2-3, 2024 unaodai kuwa CHADEMA haitoshiriki uchaguzi mkuu wa mwaka huu kama hakutafanyika mabadiliko ya kimfumo katika uchaguzi, ikiwa ni pamoja na marekebisho ya katiba, sheria, na kuhakikisha kuwepo kwa tume huru ya uchaguzi.
Zaidi Lissu na chama hicho unaeleza kwamba uchaguzi hautafanyika nchini humo kama marekebisho wanayodai hayatafanyika.
Taarifa ya jana ya chama hicho inadai kutofanyiwa haki na jeshi hilo.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Fahamu majengo 10 marefu zaidi barani Afrika 2025,"11 Aprili 2025, 05:55 EAT","Makala haya yanaorodhesha majumba marefu zaidi katika bara la Afrika.
CHANZO CHA PICHA,
CHINA CONSTRUCTION COMPANY LIMITED
The Iconic Tower ni jumba refu lenye matumizi mchanganyiko katika Mji Mkuu Mpya wa Utawala wa Misri.
Likiwa na urefu wa mita 400 (futi 1,300), ndilo jengo refu zaidi barani Afrika.
Jengo hilo lina ghorofa 77, nyingi zikiwa za matumizi ya ofisi.
Djamaa el Djazaïr unaojulikana kama Msikiti Mkuu wa Algiers ulifunguliwa mwezi Aprili 2019, ukiwa na mnara mrefu zaidi ulimwenguni.
Msikiti huo ni wa tatu kwa ukubwa duniani baada ya Msikiti Mkuu wa Mecca na Al-Masjid an-Nabawi wa Madina huko Saudi Arabia.
Msikiti huo una jumba la maombi (salat) lenye ukubwa wa 22,000 m2 (240,000 sq ft), linaloweza kutumika na takriban waumini 120,000.
Jumba la Mohammed VI lina ghorofa 55, na urefu wa mita 250 (futi 820) katika jiji la Salé, linalopakana na Rabat, mji mkuu wa Morocco.
Ni jengo refu zaidi nchini Morocco na la tatu kwa urefu barani Afrika.
Ni mradi wa mfanyabiashara wa Morocco Othman Benjelloun na kuongozwa na kampuni ya O'Tower.
CHANZO CHA PICHA,
GETTY IMAGES
Leonardo ni jengo lenye ghorofa 55 lenye matumizi tofauti huko Sandton, Johannesburg, Afrika Kusini.
Jengo hilo ambalo ni la nne kwa urefu barani Afrika ndilo refu zaidi Afrika Kusini na Jangwa la Sahara.
Lina urefu wa mita 234 ikiwa ni futi 768.
Jengo hilo limejengwa katika Mtaa wa 75 Maude, takriban mita 100 kutoka Soko la Hisa la Johannesburg.
CHANZO CHA PICHA,
HOBERMAN COLLECTION
Jumba la Carlton Center ni jumba lenye ghorofa 50 na kituo cha ununuzi kilicho jiji la Johannesburg, Afrika Kusini.
Likiwa na urefu wa mita 223 (futi 732), limekuwa jengo refu zaidi barani Afrika kwa miaka 46 tangu kukamilika kwake mwaka wa 1973.
Msikiti wa Hassan II ni msikiti uliopo Casablanca, Morocco. Ni msikiti wa pili kwa ukubwa barani Afrika na ni wa 14 kwa ukubwa duniani.
Mnara wake ni mnara wa pili kwa urefu duniani ukiwa na mita 210 (futi 689).
Ulikamilishwa mnamo 1993, chini ya mwongozo wa Mfalme Hassan II.
Jumba hilo lina ghorofa 60.
Makao Makuu ya Benki ya Biashara ya Ethiopia ni jumba refu zaidi mjini Addis Ababa, Ethiopia ambalo lilikamilika tarehe 13 Februari 2022 na kuwa jengo refu zaidi nchini Ethiopia.
linatumika kama makao makuu ya Benki ya Biashara ya Ethiopia yanayomilikiwa na serikali, benki kubwa zaidi nchini humo.
Pia ni jengo refu zaidi katika Afrika Mashariki
Britam Tower ni jengo la kibiashara jijini Nairobi linalomilikiwa na British-American Investments Company (Britam).
Jengo hilo ambalo ndilo refu zaidi nchini Kenya, lina urefu wa mita 195 (futi 640) kutoka ardhini, likiwa na ghorofa 32 zinazoweza kutumika.
Jengo hili lina umbo la kipekee la prismic, ambalo huanza kama alama ya mraba ya pande nne na kuishia na paa la pande mbili na mlingoti wa mita 60 (197 ft)
Jumba la Global Trade Center (GTC Office Tower) ndio refu zaidi kati ya majumba ya Global Trade Center jijini Nairobi yanayomilikiwa GTC Industry Ltd.
Jumba hilo lina urefu wa mita 184 (futi 604) na ghorofa 42.
CHANZO CHA PICHA,
ANADOLU AGENCY
Jumba la Ponte City ni jengo lililopo katika wilaya ya Berea ya Johannesburg, Afrika Kusini, karibu tu na Hillbrow.
Iilijengwa mwaka 1975 na lina urefu wa mita 173 (futi 567.6).
Limekuwa jumba refu zaidi la makazi barani Afrika kwa miaka 48, hadi lilipopitwa mwaka 2023 na Jengo la D01, katika Mji Mkuu Mpya wa Utawala wa Misri.
Ni Jengo la ghorofa 55.
Imehaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Manupuli: Je, ni kweli miti hii huuma na kung'ata watu na mifugo?",10 Aprili 2025,"Timu ya BBC, pamoja na maafisa wa misitu, walitembelea kijiji cha Valagajji.
Tulipoingia kijijini, tuliona mti mkubwa wa mkwaju na mti wa mnazi. Pamoja na ana hii, tuliona miti mingi ya misaji, ndizi, mlozi, na saffron... na miti mingine mingi. Ikilinganishwa na miti katika maeneo mengine, hii haikuwa na kitu cha pekee. Ilikuwa ya kawaida.
Kijiji hiki, ambacho kina takriban familia 60, kina idadi ya watu 210. Wote wanategemea ufugaji na kilimo kwa maisha yao. Kuna vibanda na uzio iliyotengenezwa kwa miti ama fito kwenyebaadhi ya nyumba. Watu wawili au watatu walionekana wakienda kwenye bustani wakiwa na mapanga mabegani mwao.
Jamii hiyo inasema kuwa fito na miti katika kijiji hicho huwauma watu na mifugo, pamoja na kuwazingira wapita njia. Wameiita miti hiyo Manupuli.
Wanakijiji wanasema kuwa mti huu una makucha kama ya tiger, ndiyo maana unaitwa Manu-Puli.
""Miaka kumi iliyopita, nilipokwenda kwenye kukata miti, fito moja ilininasa mguuni mwangu, na ilibidi mpaka nishonwe nyuzi kutokana na jeraha,"" Gatikamma, mwenye umri wa miaka 62, aliiambia BBC.
""Nilipokuwa nikipiga kelele, mke wangu aliona na kukata na kisu, na kimti hicho kiliniacha. Hivyo ndivyo nilivyookoka,"" alisema Gatikamma.
""Nilienda kumwagilia ng'ombe karibu na mti. Kisha mti wa misaji ulikama mkia wa ng'ombe wetu. Kisha tukaukata kwa kisu na kuondoka,"" alisema Mounika kutoka kijiji cha Valagajji kwa BBC.
Dk. J. Prakasarao, mtaalamu wa mimea katika Idara ya Botania ya AU, aliiambia BBC kuumwa na kung'atwa na miti hakutokei.
""Kawaida, wakati mifugo inafungwa karibu na nyumba au kupelekwa msituni... utaona kuwa mikia ya mifugo ni mikavu. Mikia inaweza kujifunga kwenye vijiti, Mifugo, isiyoweza kujinasua vizuri, hujaribu kujifunga zaidi. Wanajifunga kwa nguvu. Katika matukio kama haya, watu hufikiri kuwa kijiti au mti umewakamata,"" alieleza Dk. Prakash Rao.
Dk. Prakash Rao alisema kuwa binadamu pia wakati mwingine wanaweza kupata hali kama hiyo wakati nguo zao zinapogusa miti.
Maafisa wa misitu wanasema kuwa hata kama hakuna Wanyama ama... miti wakati mwingine inaweza kuwa hatari.
""Kuna uwezekano wa ajali wakati kuna nyaya za umeme zinaning'inia karibu na miti. Ikiwa tunategemea mti wowote wakati wa kupanda au kushuka milima... ikiwa ni dhaifu, tutateleza. Kuna uwezekano wa miti iliyokufa kudondoka na kutuangukia sisi. Pia kuna uwezekano wa miti kuanguka wakati wa radi na umeme. Lakini, miti haiwakamati au kuwaumiza watu au wanyama,"" alisema Neelaveni.
Dk. Prakash Rao alisema kuwa miti hata matawi, fimbo, fimbo na vigogo vyake havina sifa ya kuwavuta, kuwang'ata watu na mifugo.
""Kuna uwezekano kwamba vidole vyetu au ngozi inaweza kuingia kwenye upenyo au uwazi wakati wa kukata miti na kukwama kwa nguvu, na kusababisha majeraha. Hii kawaida huitwa kuumwa. Ikiwa hiyo itatokea, inaweza kutokea... Rao namaanisha binadamu anaifuata miti ambayo inamshika wakati wa shughuli zake za kawaida, lakini miti yenyewe haina sita ya kukufuata na kung'ata na kuumiza watu. Hiyo linaonekana tu kwenye filamu,"" alisema Dk. Prakash Rao.
Ingawa jamii za kiasili katika kijiji cha Valagajji wanaamini kuwa miti, na magogo yake yanaweza kuumiza, kuwakamata watu na mifugo, wataalamu na maafisa wa misitu wanasisitiza kuwa haya ni matokeo ya imani za asili na si matukio halisi. Uelewa wa kisayansi unahitajika ili kuelewa na kuelezea matukio haya, na elimu zaidi inapaswa kutolewa kwa jamii hizi ili kuondoa hofu zisizo na msingi.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Ushuru ni nini na kwa nini Trump anautumia?,2 Aprili 2025,"Trump anasema – kwa hatua hizi ambazo zinazifanya bidhaa za kigeni kuwa ghali zaidi - zitasaidia wazalishaji wa Marekani na kulinda kazi zao.
Ushuru ni kodi inayotozwa kwa bidhaa zinazoagizwa kutoka nchi nyingine.
Kwa mfano, ushuru wa 25% kwa bidhaa ya thamani ya dola za kimarekani $10 (£7.76) itamaanisha malipo ya ushuru ni dola $2.50. Kampuni zinazoleta bidhaa za kigeni nchini zinapaswa kulipa ushuru huu kwa serikali.
Ushuru ni sehemu ya dira ya kiuchumi ya Trump. Anasema ""ushuru"" ndilo neno analolipenda zaidi. Anasema kodi hizo zitawahimiza watumiaji wa Marekani kununua bidhaa zaidi zinazotengenezwa Marekani, kukuza uchumi wa nchi na kuongeza kiwango cha kodi.
Trump anataka kupunguza pengo kati ya bidhaa ambazo Marekani inaagiza na zile inazosafirisha kwenda nchi nyingine.
Rais wa Merika pia amesema ushuru unakusudiwa kuilazimisha China, Mexico na Canada - kufanya zaidi katika kukomesha wahamiaji na dawa za kulevya kuingia Marekani.
Trump amekiri uwezekano wa kudorora kwa uchumi kutokana na sera zake za kibiashara.
CHANZO CHA PICHA,
GETTY IMAGES
Wanauchumi wanatarajia ushuru kuongeza bei za bidhaa kwa wateja wa Marekani katika bidhaa nyingi zinazoagizwa kutoka nje.
Bidhaa zilizoathiriwa na ushuru zinajumuisha kila bidhaa kuanzia bia, mafuta hadi maparachichi. Kwa sababu ya ushuru, Makampuni yanaweza kuamua kuagiza bidhaa chache za kigeni, jambo ambalo linaweza kufanya zile zinazopatikana kuwa ghali zaidi.
Miongoni mwa makampuni yanayowekewa ushuru, ni yale ya magari kutoka nje ya nchi. Marekani iliagiza takribani magari milioni nane mwaka jana - yakigharimu takribani dola bilioni 240 (£186bn), ni takribani nusu ya mauzo ya jumla.
Ushuru mpya wa 25% kwa uagizaji wa magari kutoka nje na vipuri vya gari utaanza kutekelezwa tarehe 2 Aprili, na malipo ya ushuru huo yataanza siku inayofuata. Ushuru kwa vipuri utaanza kulipwa mwezi Mei.
Bei za magari tayari zimeanza kupanda kutokana na ushuru kwa bidhaa kutoka Canada na Mexico. Vipuri kwa kawaida huvuka mipaka ya Marekani, Mexico na Canada kabla ya gari kutengenezwa kamili.
Ushuru aliotangaza Trump katika muhula wake wa kwanza kama rais ulipandisha wastani wa bei ya chuma na alumini nchini Marekani kwa 2.4% na 1.6%, kulingana na Tume ya Biashara ya Kimataifa ya Marekani.
Ushuru kwa mashine za kufulia zilizoagizwa kutoka nje kati ya 2018 na 2023 uliongeza bei ya mashine hizo kwa 34%, kwa mujibu wa takwimu rasmi.
Bei zilishuka mara tu ushuru ulipoondoshwa.
Ushuru wa 25% kwa magari yanayoingia Marekani. Ushuru wa 25% kwa vipuri vya magari vinavyoagizwa kutoka nje kuanzia mwezi wa Mei.
Machi 12:
25% ya ushuru kwa bidhaa zote za chuma na alumini
Msamaha wa ushuru kwa bidhaa zinazotoka katika chini zenye makubaliano ya biashara huria za Amerika Kaskazini, kama vile televisheni, viyoyozi, maparachichi na nyama ya ng'ombe.
Ushuru wa kemikali ya potashi – inayotumiwa katika mbolea na wakulima wa Marekani - ilipunguzwa kutoka 25% hadi 10%
Msamaha wa ushuru kwa mwezi mzima kwa magari yanayotengenezwa Amerika Kaskazini ambayo yanatii makubaliano ya biashara huria.
10% ya ushuru kwa bidhaa za China iliongezeka mara mbili hadi 20%
25% ya ushuru dhidi ya bidhaa kutoka Mexico na Canada, na ushuru wa 10% kwa uagizaji wa nishati ya Canada
10% ushuru kwa bidhaa kutoka China
CHANZO CHA PICHA,
PA MEDIA
Uingereza imeathirika na ushuru wa magari na chuma - na inatarajiwa itaathirika tena kwa ushuru wa Aprili 2. Lakini serikali ya nchi hiyo haijatangaza ushuru wowote kwa bidhaa kutoka Marekani kama njia ya kujibu ushuru wa Trump.
Katibu wa Biashara Jonathan Reynolds anasisitiza kuwa mazungumzo ya kibiashara yanayoendelea na utawala wa Trump yanamaanisha kuwa Uingereza iko katika ""nafasi bora zaidi ya nchi yoyote"" kufanya ushuru upunguzwe au kuondoshwa.
Nchi nyingine zimeanzisha ushuru kwa bidhaa zinazoagizwa kutoka Marekani. Hilo litazifanya bidhaa za Marekani kuwa ghali, na kuongeza hofu ya vita vya kimataifa vya biashara ambavyo vinaweza kuleta matatizo kwa uchumi duniani kote.
China imeanzisha ushuru wa 10-15% kwa baadhi za kilimo za Marekani. Pia imelenga makampuni ya anga ya Marekani, ulinzi na teknolojia.
Ushuru wa Umoja wa Ulaya unaolenga bidhaa za Marekani zenye thamani ya Euro bilioni 26 (£22bn) utaanza tarehe1 Aprili na kutekelezwa kikamilifu tarehe 13 April. Utalenga bidhaa nyingi ikiwemo boti, bia, pikipiki, pamoja na bidhaa za chuma na alumini.
Canada imeweka ushuru wa 25% kwa chuma kutoka Marekani, alumini na bidhaa zingine. Ushuru zaidi unaweza kuletwa tarehe 2 Aprili.
Mexico imechelewa kuanzisha ushuru wake wa kulipiza kisasi huku mazungumzo na Marekani yakiendelea.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Fahamu miamba ya angani iliyo karibu na dunia, na tishio linalowasumbua Wanasayansi",8 Aprili 2025,"Mwamba uliopewa jina la Asteroid 2024 YR4, ambao iligunduliwa Desemba 2024, umekuwa ukigonga vichwa vya habari kote ulimwenguni. Hapo awali ulikadiriwa kuwa na upana wa mita 40-90 (131-295ft), zaidi ya jengo la ghorofa 12.
Januari mwaka huu, ESA ilikokotoa mwelekeo wa mwamba huo na kutabiri kuwa kuna uwezekano wa 1.2% kuathiri dunia tarehe 22 Desemba 2032.
Kwa bahati nzuri, mwamba YR4 si mkubwa sana wa kuwa na uwezo wa kutokomeza spishi zetu lakini bado unaweza kuleta ""mauaji katika jiji,"" ikiwa utatua katika eneo lenye watu wengi.
Februari 2025, hatari ya mwamba huo kugonga dunia ilipanda kwa muda mfupi hadi 3.1%. Lakini hatari hiyo kisha ikapungua hadi 0.001%.
Kisha Aprili 2025, Nasa ilitoa maelezo ya uchunguzi mpya wa mwamba wa YR4 kutoka Darubini ya Nafasi ya James Webb, ikikadiria mwamba huo ni mdogo kidogo kuliko ilivyofikiriwa awali, una ukubwa wa karibu jengo moja la ghorofa 10.
Lakini Kituo cha Nasa kilieleza uwezekano wa YR4 kugonga Mwezi - tarehe 22 Desemba 2032 – na kuweka 3.8%, kutoka 1.7% ambayo ilitabiriwa mwishoni mwa Februari 2025. Ingawa asilimia hiyo ya kugongana na mwezi, haitoshi kubadilisha mwelekeo wa mwezi.
CHANZO CHA PICHA,
NASA
Linapokuja suala la kuelewa miamba, Wataalamu wa anga na wanasayansi bado wanatafiti ili kuelewa mawe haya makubwa ambayo ni hatari.
Alan Fitzsimmons, mtaalamu wa anga katika Chuo Kikuu cha Queens Belfast na mwanachama wa kitengo cha uchunguzi wa anga cha Nasa ambacho hutafuta na kufuatilia Vitu vya Karibu na Dunia (NEOs).
""Mwamba wowote tunaougundua ni kipande ambacho kilitokea wakati wa kuzaliwa kwa Mfumo wetu wa Jua - zaidi ya miaka bilioni kadhaa iliyopita,"" anasema Fitzsimmons.
Mabaki haya ya kale ya miamba wakati mwingine hujulikana kama sayari ndogo. Mara nyingi hayana maumbo maalumu lakini wakati mwingine huwa mviringo. Huzunguka haraka haraka, polepole au hubiringia. Kwa kawaida huwa mwamba mmoja, wakati mwingine inaweza kuwa zaidi.
Tovuti ya Nasa's Jet Propulsion Laboratory hufuatilia miamba hii, na katika hesabu ya mwisho kuna zaidi ya miamba milioni 1.4 katika Mfumo wetu wa Jua. Mingi iko katika Ukanda kati ya sayari ya Mirihi na Jupita.
Mara nyingi miamba hii husalia kuzuiliwa ndani ya ukanda huo wa sayari na mvuto wa graviti ya Jupita, haiwezi kugonga sayari kubwa.
Lakini katika baadhi ya matukio, mwamba mwingine au nguvu za graviti ya Jupita, inaweza kuusukuma mwamba kuingia katika obiti ya sayari nyingine.
CHANZO CHA PICHA,
GETTY IMAGES
Pindi miamba inapoondoka kwenye ukanda huo kuna uwezekano wa kuelekea kwenye dunia, changamoto ya kwanza ni kuugundua mwamba huo.
""Mwamba wowote huonekana kwenye darubini kama nukta zingine za mwanga ambazo ni nyota, isipokuwa mwamba huwa unasogea,"" anasema Kelly Fast, kaimu afisa wa ulinzi wa sayari wa NASA, ""na mwamba huakisi mwanga wa jua.""
Kadiri mwamba unavyong'aa zaidi ndio huonyesha ukubwa wake. Lakini rangi ya mwamba huathiri mwangaza wake pia, kwani mwamba mweupe unaweza kuakisi mwanga wa jua zaidi kuliko mwamba mweusi.
""Kuna miamba tofauti,"" anasema Fast. ""Mengine ni ya mawe, mengine ni ya kaboni na mengine ni ya metali kulingana na eneo mwamba ulipotoka.""
Kujua muundo wa mwamba ni muhimu. Miamba ya chuma, kwa mfano inaweza kufanya uharibifu zaidi kuliko ile ya kaboni kwa kuwa ni mizito zaidi, kama utagonga Mwezi au Dunia.
Ingawa hakuna uwezekano wa dunia kupata athari ya kugongwa na YR4, bado kuna uwezekano wa 1.7% kwamba mwamba huo unaweza kugonga mwezi wetu.
CHANZO CHA PICHA,
ALAMY
Mwamba wa moto ulioingia kwenye angahewa ya dunia 2013 - ulilipuka takribani maili 14 (22.5km) juu ya jiji la Chelyabinsk nchini Urusi. Walioshuhudia walielezea mwanga huo kuwa unang'aa zaidi kuliko Jua, na wimbi la mlipuko huo liliharibu zaidi ya majengo 4,000 na kujeruhi watu 1,200.
""Mwamba huo ulikuwa na ukubwa wa karibu mita 20m (66ft),"" anasema Küppers.
Siku ya tukio la Chelyabinsk, kamati ya Umoja wa Mataifa ilikuwa ikiendelea mjini Vienna kujadili kuhusu kuilinda dunia dhidi ya athari za mimba.
Mkutano huo ulianzisha Mtandao wa Maonyo ya Kimataifa juu ya Miamba, unaoongozwa na Nasa, na Kikundi cha Ushauri juu ya Misheni za Anga – na kutaka mashirika ya anga duniani kote kushirikiana.
Mwaka 2000, chombo cha Nasa kilikuwa chombo cha kwanza cha anga kuzunguka mwamba wa Eros, na - mwaka mmoja baadaye – kilitua kwenye moja ya miamba.
Chombo cha Japan, cha Huyabusa 2 kiliutembelea mwamba aina ya C 162173 Ryugu mwaka 2018 na 2019 na kikaleta sampuli ya mwamba huo duniani kwenye bakuli lililofungwa.
Tunataka kuilinda dunia lakini pia tunataka kusoma mabaki haya ya kushangaza kutoka uundaji wa Mfumo wa Jua, ili kuelewa historia na uundwaji wa mfumo wa jua.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, Shilingi ya Tanzania inaporomoka?Fahamu vigezo vya thamani na ufanisi wa sarafu",26 Machi 2025,"Benki Kuu ya Tanzania (BOT) imekanusha madai haya ya kwamba shilingi ya Tanzania ndiyo inayofanya vibaya zaidi duniani kwa sasa. Hata hivyo taarifa ya Gavana wa BOT, Emmanuel Tutuba inakiri kwamba mwenendo wa Shilingi ya Tanzania dhidi ya Dola ya Marekani, katika kipindi cha miezi kumi na miwili iliyopita hadi sasa, Shilingi ilishuka kwa asilimia 3.6.
Lakini je, tunaposema sarafu ina thamani kubwa au inafanya vizuri, tunamaanisha nini hasa? Makala hii inachambua vigezo vinavyotumika kupima thamani na ufanisi wa sarafu.
Thamani ya Sarafu uhusisha kiwango ambacho sarafu moja inaweza kubadilishwa na nyingine, mara nyingi ikilinganishwa na Dola ya Marekani. Na sarafu huwa na mabadiliko ya kupanda na kushuka thamani.
Njia ya kawaida ya kujua thamani ya sarafu au kuithaminisha sarafu ni kupitia kiwango chake cha ubadilishaji (Exchange Rate), ambacho kinaonesha ni kiasi gani cha sarafu moja kinaweza kubadilishwa na sarafu nyingine.
'Ukiacha mipango ya kiuchumi ya nchi, kwa mtu mmoja mmoja, hili ni muhimu kuelewa jinsi viwango vya ubadilishaji huamuliwa na ni nini huchochea kubadilika kwake kunaweza kukusaidia kunufaika zaidi na fedha zako unaposafiri nje ya nchi au kutuma fedha kuvuka mipaka ya nchi,"" anasema Beatrice Kimaro, Mchumi kutoka Chuo Kikuu cha Ushirika Moshi, Tanzania.
Katika uchumi, mifumo ya viwango vya ubadilishaji vinaweza kuwa vya kudumu (Fixed) au vinavyobadilika (Floating). Viwango vya kudumu vinahusishwa na sarafu moja au kikapu cha sarafu kwa ajili ya uthabiti, ilhali viwango vinavyobadilika hubadilika kulingana na upatikanaji na mahitaji sikoni.
Thamani ya sarafu huamuliwa kwa kiasi kikubwa na upatikanaji na mahitaji yake katika soko la fedha za kigeni. Ni sera inayotumika na mataifa mengi ikiwemo Tanzania, kuacha soko liamue thamani ya Sarafu ya nchi. Ikiwa mahitaji ya sarafu yanaongezeka, thamani yake hupanda, na kinyume chake. Kwa kifupi, bei ya sarafu itapanda ikiwa mahitaji yatakuwa juu, na bei yake itashuka ikiwa mahitaji ni ya chini.
Sarafu zenye thamani kubwa ndiyo sarafu zenye nguvu kubwa, ambapo nguvu ya sarafu inatafsirika kama daftari la ripoti ya fedha ya nchi. Inaonesha afya ya kiuchumi, utulivu na nguvu ya biashara ya kimataifa ya nchi.
CHANZO CHA PICHA,
GETTY IMAGES
Kwa kawaida, watu wengi huamini kuwa sarafu yenye thamani kubwa ni ile inayoweza kubadilishana kwa kiwango cha juu dhidi ya Dola ya Marekani au sarafu nyingine kuu. Hili lina ukweli wake, lakini thamani ya sarafu huathiriwa na mambo mengi zaidi, yakiwemo haya matatu makubwa:
Kwanza, nchi zilizo na uchumi thabiti (Economic stability) na mfumuko wa bei wa chini huwa na sarafu zenye nguvu zaidi. Wakati bei ni thabiti na uchumi unaweza kukua kwa kasi, sarafu kwa kawaida hufuata mkondo huo.
Pili, hifadhi ya fedha za kigeni (Foreign reserves) ni kigezo muhimu. Ni kwamna kiasi cha fedha za kigeni kinachoshikiliwa na benki kuu ya nchi kinaweza kuathiri thamani ya sarafu yake.
'Akiba kubwa inaweza kusaidia kuimarisha sarafu dhidi ya shinikizo la soko', anasema Beatrice Kimaro, Mchumi kutoka Chuo Kikuu cha Ushirika, Moshi.
Kuwait ina akiba ya fedha za kigeni zaidi ya mara tano ya akiba ya Tanzania. Marekani yenyewe akiba yake ni wastani wa mara 7 ya Tanzania. Akiba hizi zimekuwa msaada mkubwa kwenye kuiimarisha sarafu za nchi hizo ambazo ni miongoni mwa Sarafu zenye nguvu na thamani kubwa duniani.
Akiba hii ya fedha za kigeni hutumika kuingilia katika soko la ndani la fedha za kigeni ili kuleta utulivu pale ambapo haupo pamoja na kufanya malipo ya fedha za kigeni.
CHANZO CHA PICHA,
GETTY IMAGES
Aidha uwiano wa kibiashara ni muhimu kuzingatiwa (Trade balance). Wakati nchi inapouza nje zaidi (export) kuliko inachoagiza (import), husaidia kutengeneza ziada ya biashara, kwa kufanya hivyo huimarisha sarafu yake. Hili linamaanisha wanunuzi zaidi wa kigeni wanahitaji sarafu ya ndani, na hivyo kuongeza thamani yake na nguvu yake sokoni.
Kwa ripoti za mashirika ya fedha ya kimataifa kama IMF na Benki ya dunia, Sarafu zenye thamani kubwa zaidi duniani zinajumuisha sarafu ya Dinar ya Kuwait (KWD), Dinar ya Bahrain (BHD), Rial ya Oman (OMR), Pauni ya Uingereza (GBP), na Dinar ya Jordan (JOD).
Kwa msingi huo, sarafu kama Dinar ya Kuwait (KWD), Dinar ya Bahrain (BHD) na Rial ya Oman (OMR) zinaendela kuwa na thamani kubwa zaidi duniani kwa sababu ya hifadhi kubwa ya fedha za kigeni kama moja ya sababu. Lakini zaidi pia wanabebwa na hifadhi zao za mafuta na sera thabiti za kifedha zinazosimamiwa na serikali zao.
Thamani ya sarafu ni suala pana zaidi ya ubadilishaji wake dhidi ya dola ya Marekani. Ni muhimu kutofautisha kati ya sarafu yenye thamani kubwa na sarafu inayofanya vizuri zaidi, kwa sababu ni vipimo viwili tofauti.
Sarafu inayofanya vizuri (best-performing currency) ni ile inayoongezeka thamani kwa kasi ndani ya kipindi fulani, hata kama bado ina kiwango cha chini cha ubadilishaji ama thamani yake iko chini.
Kwa mfano, ikiwa sarafu ilikuwa inabadilishwa kwa 1 USD = 100 TZS mwezi uliopita, lakini sasa inabadilishwa kwa 1 USD = 90 TZS, inamaanisha kuwa shilingi imeimarika kwa asilimia 10. Kasi hii ya kuimarika ndiyo huifanya iwe miongoni mwa sarafu zinazofanya vizuri zaidi, hata kama bado ina thamani ndogo ukilinganisha na sarafu nyingine.
CHANZO CHA PICHA,
GETTY IMAGES
Vigezo vinavyotumika kupima kasi ya kuongezeka kwa thamani ya sarafu ni pamoja na kiwango cha ubadilishaji wa sarafu (exchange rate movements), uwekezaji wa kigeni, urari wa malipo, mfumuko wa bei na sera za kifedha za benki kuu.
Kwa mujibu wa Shirika la fedha duniani (IMF) baadhi ya sarafu zinazofanya vizuri duniani ni pamoja na;
Kwa kuzingatia vigezo vya kupima thamani ya sarafu na takwimu za hivi karibuni, shilingi ya Tanzania haioneshi kufanya vibaya sana kama inavyotajwa. Imekuwa ikishuka na kupanda kwa viwango visivyotisha. Vigezo vinavyohusisha uchumi wenyewe, utulivu wa bei, kupungua kwa nakisi ya urari wa malipo ya kawaida, na uimara wa sekta ya fedha ni muhimu kwenye kuipima thamani ya shilingi ya Tanzania na kufanya kwake vizuri ama vibaya.
Kumekuwa na kupanda na kushuka kwa thamani ya Shilingi ya Tanzania katika kipindi cha mwaka mmoja uliopita mpaka kufikia Machi, 2025. Katika kipindi hicho Shilingi ilishuka thamani kwa asilimia 3.6. Lakini kuanzia Julai hadi Desemba 2024, Shilingi iliongezeka thamani kwa asilimia 9.51.
Kwa mujibu wa Gavana wa Benki Kuu ya Tanzania, Emmanuel Tutuba, hiyo iliifanya ""kuwa Sarafu iliyofanya vizuri zaidi duniani (kwa kipindi hicho) kabla ya kubadilika tena kuanzia Januari 2025'.
CHANZO CHA PICHA,
GE
Ziko sababu kadhaa za kuporomoka tena kuanzia Januari, 2025 kama BOT ilivyobainisha; kwamba kulitokana na mzunguko wa msimu wa mabadiliko ya fedha za kigeni nchini na sera ya fedha za kigeni ya BOT, inayoruhusu kubadilika kwa thamani ya sarafu kulingana na nguvu za soko. Kama ilivyo nchi nyingi, thamani ya Shilingi ya Tanzania inaendelea kuamuliwa na nguvu ya soko na upatikanaji wa fedha za kigeni sokoni, huku Benki Kuu ya Tanzania (BOT), ikishiriki kwa kiwango kidogo kupitia sera za kifedha.
'Kuimarika kwake na kufanya vizuri kwake dhidi ya Dola ya Marekani mwishoni mwa mwaka jana, udhibiti wa mfumuko wa bei, na ongezeko la akiba ya fedha za kigeni ni viashiria vya uchumi unaoimarika"", anasema mchumi, Beatrice Kimaro.
Hili la uchumi kuimarika, linabebwa na ukuaji wa kasi wa uchumi wa kiwango cha asilimia 5.4 mwaka 2024, ambao si haba, na kupungua kwa nakisi ya urari wa malipo ya kawaida hadi kufikia asilimia 2.7 ya Pato la Taifa mwaka 2024 kutoka asilimia 3.7 miaka miwili iliyopita (2023). Hilo linaipa thamani Shilingi ya Tanzania kunakobebwa pia na kuimarika kwa mauzo ya nje, hasa katika sekta za kilimo, madini na utalii katika kipindi husika.
CHANZO CHA PICHA,
BOT
Ingawa shilingi ya Tanzania imepungua thamani kwa kiasi fulani sasa, hiyo haimaanishi kuwa ni mojawapo ya sarafu zinazofanya vibaya zaidi duniani. Hali ya uchumi wa dunia, uwekezaji wa kigeni na sera za kifedha ndizo zinazoamua mwenendo wa sarafu.
Badala ya kuhofia kuporomoka kwa shilingi ya Tanzania, ni muhimu kuelewa vyanzo vya mabadiliko haya na kuchukua hatua za kuimarisha uchumi ili kuhakikisha sarafu inakuwa thabiti kwa muda mrefu.
'Kwa sababu shilingi ilifanya vizuri mwishoni mwa mwaka hadi Disemba, lakini ulipoanza mwaka, imeonesha kuyumba, ni lazima kudhibiti uimara na nguvu yake kwa muda mrefu', anasema Kimaro.
Analosema mchumi huyu, linawezekana na muhimu kwa mamlaka za kifedha kuendelea kufuatilia na kushughulikia changamoto zinazoweza kuathiri uthabiti wa shilingi katika muda mrefu.
Hakuna njia ya mkato kwenye eneo hili, inapaswa kuendelea kudumisha uthabiti wa uchumi kupitia sera za kifedha zinazotekelezeka, ikiwa ni pamoja na kuhakikisha utulivu wa bei ya Shilingi ya Tanzania.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mahojiano maalum na BBC: Burundi yatoa onyo dhidi ya shambulio lolote kutoka Rwanda,25 Machi 2025,"Hata hivyo serikali ya Rwanda imekanusha vikali madai ya serikali ya Burundi.
''Matamshi ya Burundi ni ya kushangaza kwasababu idara za ulinzi za nchi hizi mbili zimekuwa zikikutana kujadili namna ya kulinda mipaka yao haswa wakati huu kuna mzozo Mashariki mwa DRC,''msemaji wa serikali ya Rwanda Yolanda Makolo aeleza.
Ndayishimiye amesema Rwanda itakuwa imefanya kosa kubwa kuivamia Burundi kwa njia yoyote ile akisema Burundi itajibu kwa njia ya Kijeshi, na hivyo kuonya uwezekano wa kuzuka kwa vita vya kikanda.
Rais huyo wa Burundi amesema pia ""hatutakubali kuchinjwa kama mbuzi, kama vile Wakongomani""
Ndayishimiye aliifahamisha BBC kuwa serikali yake tayari imetuma ujumbe kwa rais wa Rwanda Paul Kagame ili mchakato kwa kutekeleza makubaliano yao ya maridhiano ili kupunguza uhasama kati yao.
""Tumefanya mazungumzo na Rwanda kwa muda mrefu na tukakubaliana na ilipofika wakati wa utekelezaji, Rwanda ikasita"" aliongeza Rais Ndayishimiye.
Burundi imeishutumu Rwanda kwa kuwapa hifadhi watu wanaoaminika walijaribu kufanya mapinduzi ya serikali nchini Burundi mwaka wa 2015. Aidha Burundi imedai kuwa utawala wa wa Rais Paul Kagame inawapa misaada waasi wa Red Tabara, ambão mara kwa mara hufanya mashambulizi ya kuvizia nchini Burundi kutoka Mashariki mwa DRC .
Amesema Burundi imejiandaa vilivyo kulinda mipaka yake na kamwe haitaruhusu uvamizi wa aina yoyote na kuishutumu, Rwanda kwa kufadhili makundi ya waasi yanayosababisha maafa Mashariki mwa Congo.
Mashambulizi ya hivi karibu kutoka kwa waasi wa Red Tabara, nchini Burundi, yalisababisha nchi hiyo kufunga mipaka yake na Rwanda.
Utawala wa Burundi umesema kuwa mchakata wa kuwakamata na kuwafungulia mashtaka viongozi wa waasi wa Red Tabara unaendelea na kuwa serikali haina nia yoyote ya kufanya mazungumzo nao. Rais Ndayishimiye amesema kuwa jukumu la serikali yake sasa ni kuwasaka waasi hao na kuwafikisha mahakamani.
Rais Ndayishimiye amesema Burundi haina nia yoyote ya kuvamia nchi nyingine au kuingilia masuala ya ndani ya nchi nyingine na hivyo inastahili kupewa heshima kama hiyo pia.
Kuhusu mzozo wa Jamuhuri ya Kidemokrasia ya Congo, Rais Ndayishimiye ametoa wito kwa rais wa DRC, Felix Tshisekedi kuanzisha mazungumzo ya moja kwa moja na wadau wote wakiwemo viongozi wa makundi yote ya waasi, ili kujaribu kutafuta suluhishi la mzozo wa vita unaoendelea Mashariki na nchi Hiyo.
Rais Ndayishimiye amesema njia ya pekee ya kuaminika kutatua mzozo wa DR Congo ni kupitia mazungumzo ambayo yatashirikisha wakongomani wote.
Amesema Burundi inaunga mkono mazungumzo yanayoongozwa na wakuu wa jumuiya za SADC na Afrika Mashariki, za kuwaleta pamoja viongozi wa DRC na wale wa waasi kwenye meza moja ya mazungumzo.
""Kuna haja gani, kushiriki katika vita vinavyosababisha vifo vya raia, kisha wakati tumewapoteza mamilioni ya raia tunaanza mazungumzo. Hii sio haki. Mazungumzo yanapaswa kuwa hatua ya kwanza na vita kuwa hatua ya mwisho"" alisema Rais Ndayishimiye.
Ndayishimiye amesema mzozo wa DRC ni suala ambalo linaweza kutatutiliwa ndani ya nchi ikiwa viongozi wote wa DRC watakuwa na dhamira njema. Ameonya kuwa mzozo huu unaweza kuendelea kwa muda mrefu ikiwa viongozi hawatajitolea kwa maslahi ya raia.
Amesema mataifa ya Afrika hasa DRC haipaswi kuwa katika hali ya umasikini kutokana na rasilimali zake za madini, udongo wenye rotuba na mvua inayonyesha kwa misimu kadhaa mbali na rasilimali zingine.
Ndayishimiye amesema mzozo wa DRC unaweza kutatuliwa ikiwa rasilimali za serikali zitatumika vyema kwa maslahi ya wanainchi wa DRC na viongozi kuwajibika.
"" itakuwa shida kubwa sana ikiwa watu wachache watafaidika na rasimali za wanainchi huku wanainchi wakiwa masikini. Na hi inaweza kusababisha raia kuanzisha uasi na vita kwa sababu mali yao inafaidisha wachache"" alisema Ndayishimiye"".
Waasi wa M23 wanaosadikika kuungwa mkono na Rwanda wameteka maeneo mengi ya mikoa ya Kivu ya Kaskazini na Kusini ikiwemo miji mikuu ya Goma na Bukavu. Rwanda hata hivyo imekanusha madai kuwa inaunga mkono waasi hao wa M23, ikisema haina nia wala dhamira ya kuunga kundi lolote la waasi nchini DRC.
Rwanda inasema vita vinavyoendelea Mashariki mwa DRC ni suala la ndani la nchi hiyo, lakini wataalamu wa Umoja wa Mataifa wamebainisha uwepo wa wanajeshi wa Rwanda nchini DRC, suala ambalo Rwanda imekanusha.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Chaneli ya WhatsApp ya BBC Swahili: Jinsi ya kujiunga na kupata taarifa bora za habari,10 Septemba 2024,"Ilianzishwa mnamo 2023, Chaneli za WhatsApp huruhusu watumiaji kupokea sasisho kutoka kwa watu na mashirika wanayovutiwa nayo. Ilizinduliwa mnamo Septemba 2023,Chaneli ya WhatsApp ya BBC nchini Uingereza imefikia zaidi ya wafuasi milioni 1.3.
Sasa wasomaji wetu Afrika Mashariki na kote duniani wanaweza pia kupata maudhui bora zaidi ya BBC Swahili kwenye simu zao.
Bofya hapa ili kujiunga na chaneli yetu ya WhatsApp ikiwa unatumia simu yako ya mkononi au Wavuti ya WhatsApp.
Ikiwa unasoma hili kwenye kompyuta yako, changanua tu msimbo wa QR iliyo hapa chini na itakupeleka moja kwa moja kwenye chaneli
Unaweza pia kutafuta BBC News Swahili chini ya kichupo cha ""Sasisho"" /Updates' kwenye WhatsApp.
Unaweza kupata kichupo cha ""Sasisho"" chini kushoto mwa skrini yako ikiwa unatumia iPhone, au juu ya skrini yako ikiwa unatumia Android.
Hapo ndipo ujumbe wetu wote utaonekana - tofauti na kichupo chako cha kawaida cha ""Soga"".
Bonyeza kengele juu ya Chaneli na uiwezeshe ili usikose masasisho yoyote. Unaweza kunyamazisha tena au kujiondoa kwenye chaneli wakati wowote.
Unaweza kuitikia taarifa zetu kwa kutumia emojis na kusambaza bora zaidi kwa watu unaowasiliana nao na vikundi vyako kwenye WhatsApp.
Meta, mmiliki wa WhatsApp, Facebook na Instagram, anasema kuwa hakuna mtu katika chaneli hiyo anayeweza kuona maelezo yako ya mawasiliano, picha, jina au nambari yako ya simu.
Fahamu zaidi kuhusu faragha yako kwenye Notisi ya Faragha ya Jumuiya ya WhatsApp ya BBC
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi kubwa 5 za Soka Ulaya jioni hii: Baada ya Mo Salah sasa Virgil van Dijk,Saa 7 zilizopita,"Ni jambo kubwa kwa Liverpool huku Salah akiwa na kiwango kizuri msimu huu, na kuisaidia klabu hiyo kukaribia kutwaa taji lao la 20 la ligi.
Mchezaji huyo wa kimataifa wa Misri ameisaidia Liverpool kuwa kileleni mwa Ligi Kuu ya England akiwa amefunga mabao 27 na kutoa asisti 17.
Salah ameshinda Ligi Kuu, Ligi ya Mabingwa, Kombe la FA na Vikombe viwili vya Ligi pamoja na Kombe la UEFA Super Cup, Kombe la Dunia la Klabu ya FIFA huko Liverpool.
Salah anasema ""Bila shaka nimefurahi sana,"" aliambia tovuti rasmi ya Liverpool. ""Tuna timu kubwa sasa. Kabla pia tulikuwa na timu kubwa. Lakini nimesaini kwa sababu nadhani tuna nafasi ya kushinda mataji mengine na kufurahia soka langu.
Mlinzi wa timu hiyo, Virgil van Dijk nae atasaini mkataba mpya wakati wowote baada ya kufikia makubaliano na Liverpool.
CHANZO CHA PICHA,
GETTYGOAL
Mshambuliaji wa Eintracht Frankfurt, Hugo Ekitike amekoleza tetesi za uhamisho wake kuelekea Arsenal! baada ya kuchapisha picha inayofananisha ushangiliaji wake unaofanana kabisa na ushangiliaji wa nguli wa zamani wa Arsenal, Thierry Henry dhidi ya Tottenham (Goal.com)
Alichapisha picha hiyo baada ya mchezo dhidi ya Tottenham Hotspur. Nyota huyo mwenye umri wa miaka 22, alianza kuifungia Eintracht Frankfurt katika pambano lao la Ligi ya Europa dhidi ya Hotspur Alhamisi usiku kwa bao kali, lakini ni shangwe yake ambayo ilivutia macho ya mashabiki wa Arsenal, wakisema ni dalili anatajiunga Arsenal.
CHANZO CHA PICHA,
GETTY IMAGES
Kocha wa Chelsea, Enzo Maresca anasema: ""Namba tisa yangu iko kamili kabisa na ni Nico Jackson. Tayari tuna namba tisa"".
""Na kwa kuwa sasa Sasa si kipindi cha majira ya kiangazi. Kama tunaweza kupata anayefanana na Nico, basi sawa. Nimesema mara nyingi, na mnaweza kuona pia, tukiwa na Nico timu yetu huwa bora zaidi. Nico ndiye tunayemhitaji"". (Chelsea Press)
Nahodha wa zamani wa Arsenal Patrick Vieira anafikiriwa kuwa kocha mpya wa Roma, kulingana na Sky nchini Italia.
Vieira kwa sasa ni kocha wa Genoa na amewaongoza hadi nafasi ya 12 kwenye ligi.
Sky nchini Italia wanaripoti kwamba Stefano Pioli, Maurizio Sarri na Vincenzo Montella pia wanazingatiwa, huku Vieira akiwa wa nne kwenye orodha hiyo.
Vieira alistaafu soka mwaka wa 2016 na amekuwa meneja katika klabu ya New York City FC inayoshiriki Ligi ya MLS, Nice kwenye Ligue 1, Crystal Palace, Strasbourg na Genoa tangu 2024.
Kwa mujibu wa Catalunya Radio, Barcelona inamuania mlinda mlango wa Real Sociedad Alex Remiro ambaye amepangwa kuwasili Camp Nou siku zijazo.
Ripoti hiyo inasema kwamba mawasiliano tayari yamefanywa na wawakilishi wa kijana huyo mwenye umri wa miaka 30 kuhusu uhamisho hapo baadaye.
Huku mchezaji huyo wa kimataifa wa Hispania akiwa na kandarasi hadi 2027, inaelezwa kwamba uhamisho wa 2026 unawezekana kwa Barcelona kutokana na bei ya Remiro kupunguzwa.
Remiro amekuwa na Real Sociedad tangu 2019, na amekuwa akiimarika kila msimu.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,China yaijibu Marekani tena na kuongeza ushuru wa bidhaa za Washington hadi 125%,Saa 5 zilizopita,"CHANZO CHA PICHA,
KDF
Uchunguzi wa ajali ya ndege iliyomuuwa aliyekuwa Mkuu wa Majeshi ya Kenya Jenerali Francis Ogolla imesema kwamba changamoto za kiufundi ndizo chanzo cha ajali hiyo ya Aprili 18th 2024.
Kwa mujibu wa ripoti hiyo iliyotekelezwa na kitengo cha uchunguzi wa ajali za ndege katiak Jeshi la anga nchini Kenya, Injini ya ndege hiyo ya aina ya Helikopta ya Huey yenye nambari ya usajali KAF 1505, ilikwama baada ya kupoteza nguvu ilipokuwa angani.
Jenerali Ogolla alikuwa akisafiri na wanajeshi wengine 11, kutoka eneo la Kainuk ikisafiri hadi shule ya upili ya wavulana ya Cheptulel iliyopo mjini Chesogon katika kaunti ya Baringo, iliyopo kwenye eneo la bonde la ufa nchini Kenya.
Kitengo hicho cha jeshi la angani limeondoa shaka kwamba ajali hiyo huenda ilitokea kwa sababu za kibinadamu, au hali ya anga. Aidha ripoti imesema kwamba Marubani wawili waliokuwa kazini siku hiyo, ni wazoefu na kwamba hali ya anga ilikuwa salama siku hiyo ambapo ndege ilianguka.
Rais William Ruto alipokezwa ripoti hiyo mapema leo katika ikulu ya Rais Nairobi, iliyowasilishwa na Mkuu wa Majeshi, Jenerali Charles Kahariri, Naibu wake Luteni Jenerali Omenda , Mkuu wa jeshi la Anga, Meja Jenerali Fatuma Ali na waziri wa Ulinzi, Soipan Tuya.
Kifo cha Ogolla kilipokelewa kwa mshutko na taifa zima, huku baadhi ya viongozi wa kisiasa kutoka eneo la Nyanza alikozaliwa Ogolla, wakitaka kujuwa chanzo cha ajali hiyo, ili kuondoa hofu kwamba huenda kulikuwa na hujuma yoyote.
Japo familia yake ilisisitiza kwamba iliridhika kwamba kifo chake kilitokana na ajali, wengi walitaka sana kujuwa chanzo chake ili kuondoa shaka iliyokuwepo punde tu, taarifa za kifo chake zilipotangazwa na rais William Ruto.
Merehemu Jenerali Ogolla alikuwa akisafiri na Brigedia Swale Saidi , Kanali Kasaine Ole Kuruta (manusura), Kanali
Duncan Keittany , Luteni Kanali David Sawe , Meja George Benson Magondu – (Rubani) , Kapteni Sora Mohamed – (Rubani), Kapteni Hillary Litali , Sajini Mwandamizi John Kinyua Mureithi , Sajini Cliphonce Omondi , Sajini Rose Nyawira , na Koplo
Frankford Karanja Mogire (manusura), wakati wa ajali hiyo.
Soma zaidi:
Mkuu wa majeshi wa Kenya aliyeaga dunia Francis Ogolla alikuwa nani?
CHANZO CHA PICHA,
NORTH YORKSHIRE POLICE
Mwanamume mmoja kutoka North Yorkshire ambaye alitumia mtandao wa simu uliosimbwa kwa njia fiche kuuza dawa za kulevya na bunduki zenye kumimina risasi amefungwa jela kwa zaidi ya miaka 26.
Mwezi mmoja tu baada ya kuachiliwa kutoka gerezani mnamo Machi 2020, Nathaniel Hollywood, 39, alianza kuuza silaha kwa washirika wengine wa uhalifu.
Silaha alizokuwa akiuza ni pamoja na bunduki aina ya AK-47 na bunduki ndogo za Skorpion na Uzi.
Siku ya Alhamisi katika Mahakama ya Teesside Crown, miaka mitano baada ya kutumikia kifungo cha miaka 11 kwa kuhusika na biashara ya cocaine, Hollywood ilifungwa tena.
CHANZO CHA PICHA,
TANESCO
Zambia itaanza tena ujenzi wa miundo mbinu ya umeme unaounganisha na Afrika Mashariki, na kuunda moja ya masoko makubwa ya nishati ulimwenguni, afisa mwandamizi wa Benki ya Dunia alisema Ijumaa.
Mradi huo wa umeme wa Zambia na Tanzania umepangwa kuanza tena mwezi huu, na kukadiriwa kukamilika mnamo mwaka 2028, Achim Fock, meneja wa nchi ya Zambia katika Benki ya Dunia, alisema Ijumaa wakati wa sherehe ya kutia saini.
Mradi wa $ 320,000,000 wa kuunganisha vifaa vya umeme vya Zambia na Tanzania unafadhiliwa na Benki ya Dunia, Jumuiya ya Ulaya na Uingereza.
Gharama ya kazi iliyosalia ni $ 298 milioni, ambayo ruzuku ya Benki ya Dunia itashughulikia dola milioni 245, Kaimu Waziri wa Fedha Chipoka Mulenga alisema, katika hafla hiyo hiyo.
Mradi huo ulianza kwa mara ya kwanza zaidi ya muongo mmoja uliopita lakini umesitishwa kwa sababu tofauti, hivi karibuni ikiwa ni kwa sababu ya COVID-19 na wasiwasi juu ya deni la Zambia mwishoni mwa 2020.
Fock alisema soko la pamoja lenye kuunganisha mabwawa ya umeme Kusini na Mashariki ya Afrika yatasaidia kupunguza gharama za umeme, kuongeza nishati na kuunda fursa mpya za kibiashara na uwekezaji katika sekta ya umeme kote Afrika.
Soma zaidi:
Huu ndiyo muarobaini wa matatizo ya umeme Tanzania?
Namna siasa zinavyochangia matatizo ya umeme Tanzania
Zijue nchi zinazoagiza umeme kwa wingi kutoka nje na sababu za kufanya hivyo
CHANZO CHA PICHA,
IKULU
Rais wa Jamhuri ya Muungano wa Tanzania, Mhe. Dkt. Samia Suluhu Hassan, amekutana na kufanya mazungumzo na Mmiliki wa Klabu ya Manchester United ya Uingereza, Sir Jim Ratcliffe, Ikulu jijini Dar es Salaam tarehe 11 Aprili, 2025, ambapo amemkaribisha rasmi kuwekeza katika sekta za michezo na utalii nchini.
Mazungumzo hayo yalijikita katika fursa za ushirikiano baina ya Tanzania na Manchester United, klabu yenye mashabiki mamilioni duniani, wakiwemo wengi kutoka barani Afrika.
Sir Jim ameonesha nia ya kuitumia klabu hiyo kama jukwaa la kuitangaza Tanzania kimataifa, hususan kupitia kampeni za utalii.
Aidha, Rais Samia alipokea zawadi ya jezi ya Manchester United iliyosainiwa na wachezaji wa timu hiyo, kama ishara ya heshima na urafiki kutoka kwa mmiliki huyo wa klabu.
Rais Samia alitumia fursa hiyo kumualika Sir Jim kuangalia uwezekano wa kuanzisha vituo vya mafunzo ya michezo (Sports Academies) nchini, ili kuwawezesha vijana wa Kitanzania kukuza vipaji vyao na kushiriki kwenye mashindano ya kitaifa na kimataifa, lakini pia patika eneo la utalii.
Samia amemshukuru Sir Jim Ratcliffe kupitia Taasisi yake ya Six Rivers ambayo ina shughulika na masuala ya Uhifadhi, kwa namna inavyofanya vizuri katika kudhibiti muingiliano wa wanyamapori na binadamu kwa kushirikiana na Shirika la Hifadhi za Taifa Tanzania (TANAPA) pamoja na Taasisi ya Utafiti wa Wanyamapori Tanzania (TAWIRI).
Kupitia Taasisi yake ya Six Rivers, Sir Jim Ratcliffe amebainisha kuwa Taasisi hiyo imedhamiria kurejesha hadhi ya Hifadhi ya Taifa ya Selous na kuwa na Wanyama wakubwa katika Hifadhi hiyo.
Manchester United tayari imekuwa ikifanya kazi na mashirika na mataifa mbalimbali barani Afrika, ikiwemo miradi ya kijamii kupitia Manchester United Foundation, lakini hii ni mara ya kwanza kwa mmiliki wa klabu hiyo kuonesha nia ya uwekezaji wa moja kwa moja katika ukanda wa Afrika Mashariki.
Ziara ya Sir Jim Ratcliffe nchini Tanzania ni hatua muhimu inayoweza kufungua milango kwa ushirikiano wa kimkakati kati ya sekta ya michezo na maendeleo ya kijamii na kiuchumi kupitia diplomasia ya michezo.
Mamlaka ya Nigeria imepiga marufuku watangazaji kucheza wimbo wa Tell Your Papa, ambao unamkosoa rais wa nchi hiyo.
Nyimbo za msanii Eedris Abdulkareem zilimsuta Rais Bola Tinubu na kumtaka mwanawe mwenye ushawishi mkubwa, Seyi, kumfahamisha babake ""watu wanakufa"" kwa shida, kuna ukosefu wa usalama na ""njaa"" nchini humo.
Katika barua kwa vituo vya Televisheni na redio, Tume ya Taifa ya Utangazaji (NBC), ambayo inatoa leseni na kudhibiti tasnia hiyo, iliamuru wimbo huo usichezwe, ikisema unakiuka kanuni za utangazaji nchini.
NBC ilisema inazingatia maudhui ya wimbo wa ‘Tell Your Papa’ kuwa ""yasiyofaa"" na ""yanayoweza kupingwa"" na kuongeza kuwa yanakiuka viwango vya uadilifu vya umma.
Wimbo huo uliozinduliwa mwanzoni mwa wiki na umepata umaarufu mkubwa kwenye mitandao ya kijamii nchini Nigeria na kuzua mjadala kuhusiana na hali ya uchumi na usalama nchini humo.
Akiwa rais Mei 2023, Tinubu alianzisha mageuzi kadhaa ya kiuchumi ambayo yaliongeza gharama ya maisha.
Alitupilia mbali ruzuku ya mafuta, ambayo kwa muda mrefu ilisaidia bei ya petroli kuwa chini, akisema kuwa serikali haiwezi kumudu tena hilo. Bei ya mafuta kisha ikapanda sana jambo ambalo lilikuwa na athari kwa uchumi kijumla.
Pia kuna wasiwasi kuhusu kiwango cha ukosefu wa usalama nchini humo huku utekaji nyara kwa ajili ya fidia bado ni suala sugu na kuna hofu kwamba kundi la wapiganaji wa Kiislamu la Boko Haram linaweza kuzuka tena kaskazini-mashariki.
Kwenye wimbo huo, ulioimbwa kwa mchanganyiko wa Kiingereza, Kiyoruba na Pijini, Abdulkareem anamwambia mtoto wa Tinubu kuwa baba yake ""hajaimarisha hali"" na kwamba ametoa ""ahadi nyingi za uwongo"".
Linapokuja suala la ukosefu wa usalama, msanii huyo anamtaka Seyi kusafiri kwa barabara, badala ya ndege ya kibinafsi, ili kujionea hatari wanayokumbana nayo Wanigeria wa kawaida.
Kama mamlaka ya kutoa leseni, NBC inaweza kuadhibu mashirika ya utangazaji kwa kupuuza maagizo yake. Hapo awali walivipiga faini vituo na kufutilia mbali leseni zao kwa ukiukaji.
Abdulkareem sio mara ya kwanza kujipata kwenye utata wa aina hii kwani alirekodi wimbo kama huo siku za nyuma.
Mnamo 2003, alitoa wimbo wake ambao ni maarufu hadi sasa - Nigeria jaga jaga, ikimaanisha ""Nigeria imeharibika"".
Kisha Rais Olusegun Obasanjo akajibu vikali, akimtusi Abdulkareem hadharani. Wimbo huo ulipigwa marufuku kuchezwa katika vituo vya utangazaji lakini ukapata umaarufu miongoni mwa Wanigeria na kuwa wimbo wa mitaani.
Pia unaweza kusoma:
Kwanini maigizo ya 'Echoes of War' yanaigonganisha Siasa na Sanaa Kenya?
CHANZO CHA PICHA,
GETTY IMAGES
Uchina imetangaza ushuru mpya wa 125% kwa bidhaa za Marekani.
Ushuru huu umeongezeka kutoka 84% iliyotangazwa Jumatano. Ni sawa na ushuru wa sasa wa Marekani kwa bidhaa za China.
Hili limetokana na vita vya kibiashara vinavyoendelea ambapo siku ya Jumatano, Ikulu ya Marekani ilisema imeongeza ushuru wa bidhaa za China zinazoingizwa nchini humo hadi 145%, ikiwa ongezeko la asilimia 20 kutoka ongezeko la wiki zilizopita.
China inasema 'haitajibu' ushuru wa ziada wa Marekani
Wakati huo huo, Beijing inasema haitajibu ushuru wowote zaidi uliowekwa na Marekani.
Inasema ""ushuru wa juu usio wa kawaida"" uliowekwa na Marekani ""unakiuka kwa kiasi kikubwa sheria za biashara ya kimataifa na kiuchumi, sheria za msingi za kiuchumi na ni uonevu wa upande mmoja"".
Soma zaidi:
Soko la hisa Asia laendelea kusuasua baada ya nyongeza ya ushuru wa Trump
Ushuru mpya wa Trump unamaanisha nini kwa Tanzania na nchi zingine za Afrika Mashariki?
Ushuru ni nini na kwa nini Trump anautumia?
Zijue nchi tano zilizoathirika zaidi na ushuru mpya wa Trump
CHANZO CHA PICHA,
GETTY IMAGES
Mshambuliaji wa Misri Mohamed Salah amesaini mkataba mpya wa miaka mbili na Liverpool.
Makubaliano yake ya zamani yalikuwa yanamalizika msimu wa joto na kumekuwa na mashaka kama angesalia the Reds kufuatia maoni yake wakati wa msimu na uvumi uliomhusisha na kuhamia Saudi Arabia.
Hata hivyo, sasa atapata fursa ya kuongeza mabao yake 243 na fursa 109 alizosaidia Liverpool kufunga magoli katika mechi 393 alizocheza.
""Kwa kweli nimefurahi sana - tuna timu imara sasa,"" alisema Salah.
""Kabla pia tulikuwa na timu bora. Lakini nilisaini mkataba kwa sababu nafkiria tunayo nafasi ya kushinda mataji mengine na kufurahiya mpira wangu.

CHANZO CHA PICHA,
GETTY IMAGES
Salah amefunga mabao 32 katika mashindano yote msimu huu, yakiwemo 27 kwenye Ligi Kuu ya England huku the Reds wakisaka taji la 20 la ligi kuu.
Liverpool wako nyuma kwa tofauti ya pointi 11 na Arsenal wanaoshika nafasi ya pili huku wakiwa wamesalia na mechi saba.
Salah, ambaye alijiunga na Liverpool kutoka Roma mwaka 2017, ameshinda Champions League, Premier League, FA Cup, League Cup na Fifa Club World Cup akiwa na Reds.
Soma zaidi:
Tetesi za soka Ijumaa: Man City wamtaka Udogie wa Spurs

CHANZO CHA PICHA,
AFP
Mahakama ya juu ya Kampala imemnyima dhamana kiongozi wa upinzani Besigye na mwenzake Hajj Lutale wakitaja kuwa kesi inayowakabili ni nzito na kutokana na ushawishi wao huenda wakaingilia kati uchunguzi.
Ni siku ya 147 tangu wawili hao kuzuiliwa baada ya kukamatwa mjini Nairobi mwezi Novemba mwaka jana.
Kulingana na mahakama hiyo dhamana iliyowasilishwa na Kisza Besigye na Hajj Lutale ni dhabiti na kusema kuwa waliafiki viwango hitajika vya kupewa dhamana.
Hata hivyo Jaji aliyekuwa akisimamia kesi hiyo alidinda kuwapa dhamana akieleza kuwa uchunguzi bado unaendelea.
Mgombea wa mara nne wa urais nchini Kenya pamoja na msaidizi wake wanakabiliwa na shtaka la uhaini ambayo adhabu yake ni kifungo cha maisha.
Kulingana na upande wa mashtaka Besigye,kapteni Denis Oola na wengine ambao hawajakamatwa wanadaiwa walifanya jaribio la mapinduzi kati ya mwaka 2023 na mwezi Novemba 2024.
Soma pia:
Wafungwa waliosusia kula chakula kwa muda mrefu zaidi duniani
Masaibu manne anayopitia Kizza Besigye Uganda
Jinsi kiongozi wa upinzani Uganda alivyotoweka nchini Kenya na kuishia katika mahakama ya kijeshi
CHANZO CHA PICHA,
AFP
Kati ya mwezi Januari na Machi 2025, Kenya ilikumbwa na janga kubwa la mauaji ya wanawake, ambapo jumla ya wanawake 129 waliripotiwa kuuawa.
Mnamo Januari, wanawake 43 waliuawa, wakifuatiwa na 42 mnamo Februari, na 44 mnamo Machi.
Maeneo ya Bonde la Ufa, Mashariki, na Magharibi yaliandikisha idadi ya juu zaidi ya vifo hivyo.
Takwimu zinaonyesha kuwa wanaume walihusika na asilimia 85 ya mauaji haya, huku wanawake wakihusishwa na asilimia 10.
Katika visa vingi, wahalifu walikuwa watu waliowafahamu waathiriwa, na nusu ya mauaji haya yalihusiana na migogoro ya kifamilia.
Kwa mwaka wa 2024 pekee, jumla ya visa 579 za mauaji ya wanawake ziliripotiwa.
Taarifa hizi ni kwa mujibu wa Huduma ya Kitaifa ya Polisi pamoja na Kituo cha Kitaifa cha Utafiti wa Uhalifu.
Soma pia:
Mauaji ya wanawake Kenya: Kwa nini wanaume wanashindwa kukemea dhulma dhidi ya wanawake?
Mauaji ya wanawake Kenya: Mauaji ya mwanamke yafichua dhuluma na chuki dhidi ya wanawake mitandaoni
'Nyumbani ni eneo hatari zaidi kwa wanawake na wasichana' - Utafiti

CHANZO CHA PICHA,
GETTY IMAGES
Waathiriwa wa saratani ya matiti nchini Uingereza wamepata ahueni baada ya dawa mpya ya kukabiliana na ugonjwa huo kupatikana.
Dawa hiyo kwa jina Capivasertib inasemekana haina madhara makubwa kwa wagonjwa kama zilivyo nyingine ambazo zina makali mno.
Ina tiba mahsusi inayolenga protini ya AKT, molekuli inayochochea ukuaji wa saratani.
Dawa hii hufanya kazi kwa kuzuia kabisa shughuli ya protini hiyo, hivyo kudhibiti ukuaji wa seli hatari.
Wanasayansi wamekuwa wakifanyia kazi dawa hii kwa zaidi ya miaka ishirini, na sasa wanaamini kuwa ndiyo yenye ufanisi mkubwa zaidi kuwahi kuonekana kwa wagonjwa walio na saratani ya hatua ya juu.
“Inatoa mbadala wenye ufanisi mkubwa, unaoweza kufanya kazi kwa muda mrefu — kwa miezi mingi, na kwa baadhi ya wagonjwa hata kwa miaka,” alisema Profesa Nick Turner, mtafiti mkuu na profesa wa onkolojia ya tiba katika Taasisi ya Utafiti wa Saratani na Hospitali ya Royal Marsden.
Majaribio ya dawa hiyo yanaonesha inapunguza uvimbe kwa karibu robo ya wanawake walio na saratani ya matiti na inaendelea kufanya kazi mwilini kwa muda mrefu wa hadi mwaka mmoja.
Saratani ya matiti ndiyo inayoripotiwa zaidi nchini Uingereza huku mwanamke mmoja kati ya saba kuathirika na saratani katika maisha yake, na asilimia 75 ya wagonjwa wakisalia hai kwa zaidi ya miaka kumi baada ya kugunduliwa.
Mafanikio katika matibabu yanaendelea kuleta matumaini mapya.
Iwapo saratani itarudi na kusambaa katika maeneo mengine ya mwili, lengo kuu la matibabu huwa ni kuidhibiti, kupunguza dalili, na kuboresha ubora wa maisha ya mgonjwa.
Matibabu yanayoweza kutolewa ni pamoja na tiba ya kufubaza makali ya saratani, matibabu kwa njia ya eksirei, na dawa maalum zinazozuia ukuaji wa saratani — kwa kuzuia homoni, kuimarisha kinga ya mwili, au kulenga moja kwa moja vichocheo vinavyosababisha ukuaji wa seli za saratani.
Dawa hii inafaa wagonjwa walio na mabadiliko fulani ya kinasaba yanayoathiri hadi nusu ya wale wanaougua saratani ya matiti katika awamu ya pili inayotegemea homoni — aina ya kawaida zaidi ambayo hukua kwa utegemezi wa homoni ya oestrogen.
Kwa upande wake, Profesa Peter Johnson, Mkurugenzi wa Huduma za Saratani katika NHS England, alisema kuwa dawa hiyo ni “chaguo la ziada” kwa wagonjwa ambao saratani yao imeendelea licha ya kupitia tiba ya homoni awali — japo si kila mtu atakayefaa kuitumia.
Bi Claire Rowney, Mkurugenzi Mtendaji wa shirika la hisani la Breast Cancer Now, alisema kuwa amefarijika sana kuona dawa hii ikiwapa wagonjwa “tumaini la muda wa ziada wa kuishi na kutekeleza mambo yanayowapasa zaidi katika maisha yao.”
Unaweza pia kusoma:
Mambo 6 ambayo huongeza hatari ya kupata saratani ya matiti
Tiba ya majaribio ya saratani ya matiti 'ilivyomaliza saratani'
Saratani ya matiti huwapata zaidi wanawake weusi-Utafiti
CHANZO CHA PICHA,
REUTERS
Maelfu ya watu wamejitokeza katika Jamhuri ya Dominica kutoa heshima zao za mwisho kwa mwanamuziki mashuhuri Rubby Perez aliyefariki dunia katika mkasa wa paa la ukumbi wa burudani lililomuangukia pamoja na mashabiki wake siku ya Jumanne wiki hii.
Takriban watu mia mbili ishirini walikufa katika mkasa huo na serikali imetangaza kuundwa kwa jopo la wachunguzi kuchunguza mkasa huo uliokumba klabu ya Jet Set.
Binti ya mwanamuziki huyo Zulinka Peres aliyekuwa pia akitumbuza na babake wakati wa mkasa amewaeleza waombolezaji kuwa ana bahati yuko hai.
""Mimi na mume wangu ni mashahidi wa muujiza kwasababu tulikuwa kando yake.Sisi nimanusura wa mkasa huo.Nilikiona kilichojiri pale,hakuna atakayenisimulia.Namshukuru Mungu na mume wangu niko hai kwasababu alinifunika na mwili wake na ndiyo maana niko hapa, asema Zulinka Peres.
Mamlaka haijabaini sababu ya kuporomoka kwa paa la klabu ya burudani, ambapo sherehe yake ya kitamaduni ya ""Merengue Monday"" ilikuwa ikifanyika.
""Ilikuwa ghafla,"" alisema meneja wa Rubby Pérez, Enrique Paulino, ambaye alinusurika. ""Nilifikiri lilikuwa tetemeko la ardhi, kwa hiyo nilijitupa chini na kufunika kichwa changu... Mmoja wa wapiga saksafoni wetu alikufa. Tulijaribu kufika eneo ambalo Rubby alikuwa, lakini vifusi vilikuwa vimetapakaa kila mahali.""
Haya yakijiri serikali ya Dominica imetangaza kuwa shughuli za uokozi zimekamilika na taifa linaendelea kuomboleza na kufarijiana.
Pia unaweza kusoma:
Watu 5 wauawa katika klabu ya burudani
Ma-DJ wa kike wa Iran wanaotumbuiza na kuvunja miiko
CHANZO CHA PICHA,
REUTERS
Mahakama ya juu ya Marekani imeamuru utawala wa Rais Trump usimamie kurejeshwa kwa mhamiaji aliyepelekwa El Salvador mwezi uliopita baada ya kutuhumiwa kimakosa kuwa mwanachama wa genge la wahalifu wa kutoka Amerika Kusini.
Familia ya Kilmar Abrego Garcia ilipinga mahakamani uhalali wa kurejeshwa kwake El Savador,akiwa sehemu ya kundi la wahamiaji zaidi ya mia mbili wanaoshutumiwa kuwa na mafungamano na magenge ya wahalifu waliotupwa gerezani El Salvador na wanatarajiwa kukaa huko kwa mwaka mmoja.
Kesi hiyo sasa inarejeshwa katika mahakama ya mwanzo, huku majaji wa ngazi za juu wakikosa kuweka kikomo cha muda kwa serikali kuhusu lini Garcia anapaswa kurejeshwa nchini.
Garcia, mwenye umri wa miaka 29, aliingia Marekani kinyume cha sheria akiwa kijana kutoka El Salvador.
Mnamo mwaka 2019, alikamatwa pamoja na wanaume wengine watatu huko Maryland na kuwekwa kizuizini na maafisa wa uhamiaji wa shirikisho.
Ingawa kulikuwa na sababu za kisheria za kumrejesha nchini kwao, jaji wa uhamiaji alimpa hifadhi dhidi ya kufukuzwa, akizingatia uwezekano wa kuteswa na magenge hatari ya mitaani katika nchi yake ya asili.
Hata hivyo, licha ya amri ya mahakama iliyopiga marufuku kuondolewa kwake, Garcia alifukuzwa nchini Marekani tarehe 15 Machi.
Mkewe, Jennifer Vasquez Sura ambaye ni raia wa Marekani amekuwa mstari wa mbele kupaza sauti akiitaka serikali kumrejesha mumewe.
“Hali hii imekuwa kama safari ya kihisia isiyotabirika kwa watoto wangu, mama ya Kilmar, kaka yake pamoja na ndugu zake wote,” Bi. Sura aliambia gazeti la New York Times siku ya Alhamisi.
“Nitaendelea kupigana hadi pale mume wangu atakaporejea salama nyumbani,” aliongeza kwa msisitizo.
Soma pia:
Gereza la kutisha zaidi duniani: ‘Ukiingia hakuna kutoka’
Jinsi wahamiaji wa Kiafrika wanavyoishi kwa hofu nchini Marekani
Marekani yaja na 'programu ya simu inayoondoa wahamiaji kwa hiari
CHANZO CHA PICHA,
GETTY IMAGES
Michelle Obama, mke wa rais wa zamani wa Marekani Barack Obama amezungumzia uvumi kuwa ndoa yake inaelekea kuvunjika.
Michelle hajaandamana na mumewe kwenye hafla kadhaa za kitaifa- ikiwa ni pamoja na kuapishwa kwa Donald Trump na mazishi ya Rais wa zamani Marekani Jimmy Carter - na kuchochea uvumi kwamba wanaweza kutengana.
Bila kutaja matukio haya kwa uwazi, Bi Obama aliambia podcast ya Work in Progress iliyoandaliwa na muigizaji Sophia Bush kwamba sasa yuko katika nafasi ya kudhibiti shajara yake mwenyewe kama ""mwanamke mzima"".
Alisema kuwa watu hawaamini kwamba ""anajifanyia uamuzi"" wake mwenyewe na badala yake ""ilibidi waibue hoja kuwa mimi na mume wangu tunatalikiana"".
Bi Obama alikiri kuwa alijihisi kama mkosa kwa kujiondoa katika majukumu fulani.
""Hilo ndilo jambo ambalo sisi kama wanawake, nadhani tunapambana nalo,"" alisema.
""Hili ni wazi, kiasi kwamba mwaka huu watu hawakuweza hata kufahamu kuwa nilikuwa na uamuzi binafsi, ikabidi wafikirie kuwa mimi na mume wangu tunatalikiana.
""Huyu hawezi kuwa mwanamke anayejifanyia maamuzi yake mwenyewe, sivyo? Lakini ndivyo jamii inavyotufanyia.""
Bi Obama pia alisema katika podcast hiyo: ""Niliamua kufanya kile ambacho kilikuwa bora kwangu. Sio kile nilichopaswa kufanya. Sio kile watu wengine walitaka nifanye.""
Japo kutokuwepo kwake kwenye hafla ya kuapishwa kwa Rais Trump kulionekana kama kinyume na desturi, alitoa hotuba ya hali ya juu katika Kongamano la Kitaifa la chama cha Democratic (DNC) mwaka jana.
Soma pia
M﻿ichelle Obama: 'Kujipenda' imekuwa changamoto kwangu
Michelle Obama aelezea hofu ya muda mrefu, anasema wakati mwingine uhisi kukosa kujiamini
CHANZO CHA PICHA,
GETTY IMAGES
Serikali ya Uingereza imetangaza itaipatia Ukraine msaada zaidi wa kijeshi wa kima cha dola milioni mia nne na hamsini ambazo zitatumika kununua ndege mpya zisizoendeshwa na marubani na kukarabati vifaru vya kijeshi.
Hayo yalitangazwa katika mkutano ulioendeshwa na Uingereza na Ujerumani wa mawaziri wa ulinzi waliokutana mjini Brussels kujadili namna za kuendelea kuisaidia Ukraine.
Marekani ilikuwa mstari wa mbele kuiunga mkono Ukraine katika vita na Urusi lakini tangu Rais Donald Trump kuingia madarakani,hilo limebadilika kwa kiasi kikubwa.
Healey alisisitiza kuwa kazi ya kikundi hicho cha Ulaya ni ya msingi katika kuhakikisha Ukraine inawekwa katika nafasi thabiti zaidi ya kujilinda.
“Hatupaswi kuhatarisha amani kwa kuipuuza vita. Ndiyo maana kifurushi hiki kikubwa kilichotangazwa leo kinalenga kuongeza msaada kwa Ukraine katika mapambano yake dhidi ya Urusi,” alisema.
“Mwaka 2025 ni mwaka wa maamuzi kwa Ukraine. Jukumu letu kama mawaziri wa ulinzi ni kuhakikisha wapiganaji wa Ukraine wanapatiwa kila wanachohitaji kwa ajili ya ushindi wao.”
Mfuko huu mpya wa msaada unakuja kufuatia ahadi mbalimbali za kijeshi kutoka Uingereza kwa Ukraine.
Mwezi uliopita, Waziri mkuu wa Uingereza Sir Keir Starmer alitangaza makubaliano ya pauni bilioni 1.6 kwa ajili ya makombora, kufuatia mkutano wa viongozi wa Ulaya uliofanyika London.
Hata hivyo, Chama cha Liberal Democrats kimekosoa kiwango cha msaada huo, kikikitaja kuwa ni “kiasi kidogo” ikilinganishwa na mahitaji halisi ya Ukraine.
Kimeitaka serikali ya Uingereza kuchukua hatua zaidi kwa kukamata mali za Warusi walioko Uingereza ili kuiongezea Ukraine fedha za msaada.
“Japokuwa tunapongeza msaada wowote kwa Ukraine, kiasi kilichotangazwa leo ni kidogo mno kuweza kukabiliana na ukatili wa vita vya Putin,” alisema msemaji wa masuala ya ulinzi wa chama hicho, Helen Maguire.
Mkutano wa Ijumaa wa Kikundi cha Mawasiliano ya Ulinzi kwa Ukraine unaongozwa kwa pamoja na Healey na waziri wa ulinzi wa Ujerumani, Boris Pistorius.
Hapo awali, mikutano hii ilikuwa ikiandaliwa na waziri wa ulinzi wa Marekani hadi Januari, Donald Trump alipoingia madarakani.
Tangu wakati huo, ikiwa ni ishara ya Marekani kujiondoa kidogo katika masuala ya usalama barani Ulaya, Healey amechukua jukumu la kuwa mwenyekiti wa mikutano hiyo.
Pia unaweza kusoma:
Jinsi Ujerumani inavyojiandaa na uwezekano wa vita
Uhusiano wa Trump na Putin mashakani? Je ni hatari kwa usalama wa dunia?
Zelensky:Putin atafariki hivi karibuni - ni kweli na kila kitu kitakwisha

CHANZO CHA PICHA,
GETTY IMAGES
Soko la hisa nchini Japan limefungua likiwa limeshuka kutokana na mazingira ya kusuasua yatokanayo na sera ziazobadilika kwa kasi za Rais wa Marekani Donald Trump kuhusu nyongeza za ushuru.
Hapo jana Rais Trump aliliambia baraza lake la mawaziri kuwa kipindi hiki kigumu hakiepukiki lakini akasisitiza wawekezaji wamefurahishwa na maamuzi yake.
Thamani ya sarafu ya Dola imeshuka ikilinganishwa na sarafu za Ulaya na bei ya mafuta pia imeshuka kwa karibu asilimia nne.
Katika hali inayoashiria kuendelea kwa mvutano wa kibiashara kati ya Marekani na China, vyombo vya habari vinavyomilikiwa na serikali ya China vimeanza kutoa ujumbe wa kuwahamasisha raia wake kuwa tayari kwa changamoto za kiuchumi zitakazotokana na vita vya ushuru wa kisasi vinavyoendelea kati ya mataifa hayo mawili yenye nguvu kubwa za kiuchumi duniani.
Msemaji wa Ikulu ya Marekani, Karoline Leavitt, akizungumza na kituo cha habari cha Fox News, alisisitiza msimamo wa serikali ya Marekani wa kulinda maslahi ya kitaifa kwa kuiweka Marekani mbele kiuchumi na kuhamasisha urejeshaji wa ajira kutoka nje ya nchi.
“Sera ya Ikulu hii ni kuiweka Marekani mbele na kurejesha ajira,” alisema Leavitt.
“Hatutaruhusu tena bidhaa za bei ya chini kutoka China kuingia kwa wingi katika soko letu huku wao wakizuia bidhaa zetu kuingia kwao.”
Kwa mujibu wa msemaji huyo, Marekani haiwezi kuendelea kustawi kiuchumi ikiwa itaendelea “kuinyanyua na kuipa nguvu China” kwa kuruhusu uagizaji mkubwa wa bidhaa kutoka taifa hilo la Asia.
Leavitt aliongeza kuwa licha ya hali hiyo, kuna “sababu kubwa ya kuwa na matumaini kuhusu uchumi wa Marekani,” akibainisha kuwa kampuni nyingi zitaanza kunufaika zaidi kwa kufanya biashara ndani ya mipaka ya taifa hilo.
Katika hatua ya hivi karibuni, Ikulu ya Marekani imeweka wazi kuwa ushuru mpya kwa bidhaa kutoka China utakuwa asilimia 145 kinyume na asilimia 125 iliyotangazwa awali.
Maafisa wa Ikulu wameeleza kuwa kiwango kilichotajwa na Rais Donald Trump siku ya Jumatano ni ongezeko la asilimia 20% iliowekwa wiki chache zilizopita dhidi ya bidhaa kutoka China.
Soma pia:
Ushuru mpya wa Trump unamaanisha nini kwa Tanzania na nchi zingine za Afrika Mashariki?
Ushuru ni nini na kwa nini Trump anautumia?
Zijue nchi tano zilizoathirika zaidi na ushuru mpya wa Trump

© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.

"
Long Article,Kwanini maigizo ya 'Echoes of War' yanaigonganisha Siasa na Sanaa Kenya?,"11 Aprili 2025, 15:04 EAT","Shule hiyo ilikuwa imepigwa marufuku kuonyesha igizo la lililopewa jina la ''Echoes of War'' kwa misingi kuwa igizo hilo linashutumu vikali serikali.
April 03, 2025 Mahakama ya Nanyuki, ilibatilisha barua ya kupigwa marufuku kwa igizo hilo kuonyeshwa, ambapo hakimu Wilfrida Okwany aliwaidhinisha kuendelea kushiriki na kutumbuiza umma.
Katika hali ya siutafahamu wanafunzi wa shule ya sekondari ama upili ya wasichana ya Butere nchini Kenya walisusia kutumbuiza wakidai hawakuruhusiwa kuwa na urembo na vifaa vinavyohitajika ili kunogesha maigizo yao yaliyokuwa yanasubiriwa kwa hamu na waiofika kwa tamasha hilo.
Wakionyesha kuchukizwa na mazingira magumu ya kutumbuiza waliimba wimbo wa taifa na kuondoka jukwaani.
Kulingana na wakili wa shule hiyo Ken Echesa aliyekuwa amehudhuria ameapa kurejea mahakamani kumshtaki Mkurugenzi wa wizara ya elimu ukanda wa magharibi bwana Abiero kwa kutofuata agizo la mahakama kikamilifu.
Kulingana na Eugene Wamalwa aliyekuwa waziri wa ulinzi na wakili wa mwandishi wa igizo hilo, amesema serikali inapaswa kuwajibishwa kwa kukiuka haki za watoto kwa kuwatuma maafisa wa polisi takriban hamsini kusimamia tamasha hizo hali ambayo sio ya kawaida.
Tafrani zilipozidi baada ya wanafunzi hao kuondoka jukwaani ghafla maafisa wa polisi walitupa vitoa machozi katika shule moja walimoweka makaazi wanafunzi wa Butere ili kuwatawanya.
CHANZO CHA PICHA,
FACEBOOK
Na wengi wanajiuliza maudhui ya maigizo ama wengine wanaita tamthilia hiyo ambayo yamevutia hisia ni yepi?
Tamthilia ya 'Echoes of War' inaangazia mapambano ya vijana kuhusu uhuru wa kiraia, utawala na haki ya kijamii.
Maudhui yake yanachora taswira ya taifa la Kenya linalopona kutokana na vita vya wenyewe kwa wenyewe huku vijana wakitarajiwa kuwa nguvu kubwa katika ujenzi wa taifa.
Kinachotia tumbo joto wandani wa utawala wa sasa nchini Kenya ni kuhusu mtirirko wa maigizo hayo.
Tamthilia hiyo inajikita katika mazingira ya uongozi maeneo ya ghuba na kuendeleza namna vijana walivyokosa imani na wazee kuhusu maswala ya uongozi.
Ikionyesha jazanda jinsi wazee wanaleta uzoefu huku vijana wakichangia na ubunifu wao.
Katika tamthilia hii ambayo mazingira yake ni ya mataifa ya kiarabu ,ufalme huo unajumuisha wazee wengi ambao hawana imani na kizazi kipya.
Jambo ambalo linawakera vijana ambao wanahisi wazee hawataki kubadilika na maisha.
Kulingana na mwandishi wa maigizo ama tamthilia hiyo Cleophas Malala akizungumza na televisheni moja ya Kenya amesema
''Tamthilia hii inachora picha kamili changamoto wanazopitia wanarika wa Gen z"".
Katika tamthilia hii mhusika mkuu ni sultan ambaye ni bwenyeye na anasifa za mtu mwenye mamlaka.
Naye mama hanifa ni mwanamke ambaye amejikita kwenye dini na linamsononesha zaidi ni hulka za bintiye.
Kwa ufalme huo, vijana walitumia mitandao ya kijamii kuwaleta pamoja kupinga uongozi wa kiimla ulioambatana na utekaji nyara wa vijana waliopinga mfalme Sultan.
Naye Hanifa ambaye ni mama kijacho anatarajiwa kuzaa uongozi bora, afya bora na taifa lisiloendekeza ufisadi.
Mfalme sultan anapuuza hayo yote na kupoteza ushawishi miongoni mwa anaotawala.
Muktadha huu ukitafisiriwa na wachanganuzi kuwa ni picha ya yaliyotokea Mwezi Juni mwaka jana ambapo vijana wa Kenya walijikusanya kupitia mitandao ya kijamii na kuandamana wakitaka uwajibikaji wa viongozi.
Hali ambayo ilisababisha vijana 60 kuuawa katika hali tatanishi na utekaji nyara huku Rais William Ruto akisalimu amri na kufanya mageuzi katika baraza lake la mawaziri.
Kulingana na Waziri wa Elimu nchini Kenya Julius Ogamba serikali haikuzuia Shule ya Upili ya Wasichana ya Butere kucheza mchezo wao wa 'Echoes of War' katika Tamasha za Kitaifa za Drama.
Hata hivyo alishangazwa na kwanini mtu asiye na taaluma ya ualimu kuhusika na kuunza tamthilia kwa wanafunzi wa shule ya Umma.
Kauli ambayo pia iliibuliwan a waziri wa usalama wa ndani Kipchumba Murkomen akitoa onyo kusiwe na muingilio wa kisiasa katika sekta ya elimu.
Kupitia ukurusa wa X chama cha ODM kimesuta vikali serikali kwa kuingilia ubunifu wa wanafunzi katika maigizo ya shuleni.
''Funzo kubwa kutoka kwayo ni kwamba hata sauti za watoto wa shule zina umuhimu, na kwa kweli hazina hatia, sauti zao zinahitajika katika kuendesha mjadala wa kitaifa. Hakika tunaifananisha na igizo maarufu la Afrika Kusini la Sarafina'' ODM ilisema.
Naye Mwenyekiti wa chama cha KANU, Gideon Moi, amekashifu serikali kwa kuwanyima wanafunzi hao fursa ya kutumia kipaji chao.
Wakati huo huo, Amnesty International Kenya imelaani vikali hatua za polisi kuvuruga kwa nguvu onesho la tamthilia na kutaka Tume ya IPOA kuchunguza kwa uwazi na haraka vitendo vya polisi waliohusika, na kuhakikisha uwajibikaji.
Mnamo mwaka wa 2010, Wizara ya Elimu ilianzisha sera ya mageuzi iliyojulikana kama ""Demokrasia katika Elimu,"" ikiwa na dhamira ya kuimarisha ushirikishwaji wa wanafunzi katika masuala ya usimamizi wa shule na kukuza mazingira ya mawasiliano ya wazi kati ya walimu, wanafunzi, na wadau wengine wa elimu.
Miongoni mwa vipengele muhimu vya sera hii ni:
Kwa miaka mingi nchini Kenya, wanafunzi pia wamekuwa wakifundishwa kazi za fasihi zinazochambua kwa kina hali ya jamii.
Miongoni mwa kazi hizo ni Betrayal in the City, Masaibu ya Ndugu Jero, Damu Nyeusi, Mashetani, Kifo Kisimani, na Mstahiki Meya.
Kazi hizi za kifasihi zimekuwa zikiibua mijadala kuhusu maovu ya kijamii, ukandamizaji wa haki, na changamoto za kiuongozi katika jamii.
CHANZO CHA PICHA,
FACEBOOK
Sanaa, hususan michezo ya kuigiza, imekuwa daima kioo cha jamii.
Hata hivyo, wanaharakati wameibua hisia katika tukio la hivi majuzi lililohusisha kuingiliwa kwa mchezo wa kuigiza wa Shule ya Upili ya Wasichana ya Butere na kuzua maswali kuhusu nafasi ya sanaa katika kueleza ukweli wa kijamii.
Na sio tamthilia hii pekee ambayo imezua mihemko nchini Kenya mwaka 2013, ''Shackles of Doom,"" iliyoangazia unyanyasaji wa True people of Kana na jamii tajiri ambayo ilivamia rasilimali yao ya mafuta iliibua gumzo.
Wakati wa utawala wa Rais wa pili wa Kenya Daniel Moi tamthilia ya ''I WILL MARRY WHEN I WANT'' ulipigwa marufuku wiki chache baada ya kuchapishwa na mwandishi Ngugi wa Thiong'o.
Mchezo huo ambao ulikuwa na fursa ya kuelimisha na kuamsha fikra, ulizimwa katika mazingira yenye utata, na hivyo kuvuta hisia za umma na kuibua mjadala mpana kuhusu uhuru wa kisanii nchini Kenya.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Ushuru mpya wa Trump unamaanisha nini kwa Tanzania na nchi zingine za Afrika Mashariki?,3 Aprili 2025,"""Leo ni Siku ya Ukombozi,"" Trump alisema. ""Ni moja ya siku muhimu katika historia ya Marekani, na ni tangazo la uhuru wa kiuchumi wa Marekani.""
""Tutaifanya Marekani kuwa kubwa na tajiri tena. Nchi yetu imenyang'anywa kwa zaidi ya miaka 50. Hilo halitafanyika tena.""
Kwa ujumla, hakuna nchi itakayoepuka ushuru wa Wamarekani kwa ununuzi wa bidhaa zao ambapo ""kiwango cha chini cha ushuru"" kitakuwa 10%.
Kwa idadi yake ya watu zaidi ya 340mil na nguvu za uchumi wake, Marekani ni nchi yenye washirika wengi wa kibiashara, ikifanya biashara na karibu nchi zote duniani. Lakini kutangazwa kwa ushuru mpya sasa kunakwenda kubadili kwa kiwango kikubwa namna dunia itakavyofanya biashara na kuathiri karibu ulimwengu mzima. Viwango vipya vinagusa mataifa yote tajiri na maskini, na hicho ndicho kinachozua mijadala na kuleta hofu ya kiuchumi kila kona ya dunia.
Nchi maskini zaidi kama za Afrika Mashariki kwa kawaida hutegemea zaidi ushuru wa forodha kuliko kodi ili kuongeza mapato. Je hatua ya sasa ina maana gani kwa uchumi wa Tanzania na nchi za Afrika Mashariki?
Trump ametangaza ongezeko la ushuru kwa bidhaa mbalimbali kutoka Afrika Mashariki. Ushuru huu mpya unalenga sekta mbalimbali, hasa kilimo na viwanda, ambazo zinategemewa na mataifa haya ya afrika Mashariki kwa mapato ya kigeni. Anchokifanya Trump ni kuhakikisha nchi hiyo inanufaika zaidi, kwa sababu zipo nchi zinazoitoza bidhaa za Marekani kiwango kikubwa zaidi cha ushuru. Trump anasema 'hilo linakoma"". ingawa kwa Afrika Mashariki ni DRC pekee yenye kutoza 22% bidhaa zinazoingia nchini humo kutoka Marekani, nchi nyingi ziko kwenye kiwango cha 10%. Viwango vipya vya Trump ni kama vinavyoonekana hapa chini.
CHANZO CHA PICHA,
GETTY IMAGES
Kwa nchi hizi, ushuru wa bidhaa zote zinazozalishwa na kuingizwa Marekani kutoka Afrika Mashariki umewekwa kwa kiwango cha asilimia 10%. Hii inajumuisha bidhaa kama Chai, kahawa, na maua kutoka Kenya na Rwanda. Samaki, mbegu za korosho, na bidhaa za ngozi kutoka Tanzania.
Bidhaa za Kakao na vanila kutoka Uganda na Rwanda na bidhaa za viwanda kutoka Kenya na Ethiopia.
Kwa mfano, mwaka 2024, Kenya iliuza tani 58,000 za chai na tani 23,000 za kahawa kwenye soko la Marekani, kwa mujibu wa ripoti ya Shirika la Biashara Duniani (WTO). Tanzania yenyewe iliuza tani 12,000 za samaki na tani 8,500 za mbegu za korosho kwa Marekani, kulingana na ripoti ya FAO. Kwa vyovyote vile ushuru huu wa 10% utaendelea kuongeza gharama za bidhaa zinazozalishwa katika nchi hizi na kutishia biashara ya bidhaa zinazoingizwa Marekani.
""Asilimia 10% ni kubwa sana kibiashara, hasa kwa jiografia yetu na umbali wetu na Marekani, unaoongeza gharama, uhifadhi na ushindani, haitakuwa rahisi sana kwa wafanyabisahara wengi"", anasema Beatrice Kimaro, Mchumi kutoka Tanzania
Hali ya ushuru kwa DRC ni tofauti kidogo na nchi tajwa hapo juu. Kwa viwangp vya sasa, DRC inatoza 22% kwa bidhaa zinazozalishwa nchini kwake na kuingizwa Marekani, huku Marekani ikitoza 11% kwa bidhaa zinazozalishwa DRC. Hii ina maana kwamba bidhaa kutoka DRC zitakutana na kiwango kikubwa cha ushuru kilicho juu kuliko kile cha nchi nyingine za Afrika Mashariki, cha tofauti ya asilimia 1% na hii inaweza kudhoofisha ushindani wa bidhaa za DRC kwenye soko la Marekani.
Kwenye viwango vya sasa, DRC ataathirika zaidi tofauti na Tanzania, Kenya na nchi zingine zenye viwango vya 10%. Lakini kwa upande mwingine ushuru wake wa 22% kwa bidhaa za Marekani zinazoingia DRC ni mkubwa mara mbili zaidi ya nchi zingine. Hilo linaweza kufidia, lakini je ni soko pekee kwa bidhaa za Marekani? kwa sababu ya Marekani kuwa na washirika wengi kibiashara na masoko mengi, viwango vya sasa vinaweza kuiweka DRC jia panda.
Uganda pia ina hali tofauti, kwani inatoza 20% kwa bidhaa zinazozalishwa nchini Uganda na kuingizwa Marekani, wakati Marekani inatoza 10% kwa bidhaa zinazozalishwa Uganda. Hii inamaanisha kuwa Uganda itakutana na ushuru wa juu kwa bidhaa zake zinazozalishwa na kuingizwa Marekani, lakini pia itafaidika na kiwango kidogo cha ushuru kutoka kwa Marekani kwa bidhaa zake zinazohitajika Marekani.
Lakini kiwango hicho kidogo, kinatozwa na nchi zingine za ukanda huu za Tanzania, Kenya, Burundi, Rwanda ana Ethipia. Hilo linaongeza ushindani.
""Kitu cha kuzingatia ni nchi kuuza bidhaa nyingi kuliko kuagiza, hapo utatengeneza uchumi na kuimarisha sarafu yako, kupewa viwango vidogo vya ushuru kwa bidhaa zinazouzwa Marekani ni jambo la msingi kwa ukuaji wa uchumi wa mmataifaya Afrika Mashariki, anasema Beatrice.
Ushuru mpya alioanzisha Rais Trump, kwa bidhaa zinazoingizwa nchini humo kutoka Afrika Mashariki, unatarajiwa kuwa na athari kubwa kwa sekta mbalimbali za uchumi. Ushuru huu, unaolenga sekta za kilimo, viwanda, na usafirishaji, unahatarisha uchumi wa mataifa kama Kenya, Tanzania, Uganda, na Ethiopia, ambazo zote zinategemea sana biashara ya nje, hasa soko la Marekani.
Athari hizi zitakuwa na madhara mbalimbali kwa nchi hizi, ambazo tayari zinakumbwa na changamoto za uchumi na biashara. Wakati huu, matokeo ya ushuru huu yatakuwa na nguvu kubwa kutokana na uhusiano wa kibiashara kati ya Marekani na Afrika Mashariki kupitia Programu ya Upendeleo ya Biashara ya Afrika (AGOA), ambayo iliwapa nchi za Afrika Mashariki fursa ya kuuza bidhaa zao kwa Marekani bila ya kulipa ushuru na mipango mingine kwa kuuza kwa ushuru wa chini zaidi. Lakini sasa kila bidhaa itatozwa 10%. Ongezeko la ushuru wa Trump linaweza kutishia manufaa ya AGOA, jambo ambalo litahitaji marekebisho katika mikakati ya biashara ya nchi hizi.
""Kwa ufupi maeneo matatu yataathirika zaidi, gharama za biashara, sekta za uzalishaji kama kilimo, viwanda, usafirishaji, na ajira pamoja na hali ya kifedha', anasema Kimaro, Mchumi.
CHANZO CHA PICHA,
GETTY IMAGES
Sekta ya kilimo ni uti wa mgongo wa uchumi wa nchi nyingi za Afrika Mashariki, na bidhaa nyingi zinazozalishwa kanda hii hutegemea masoko ya nje kama Marekani. Bidhaa kama chai, kahawa, samaki, mbegu za korosho, na kakao ni baadhi ya mazao makuu yanayouzwa kwa wingi kwa soko la Marekani. Hata hivyo, ongezeko la ushuru linaweza kupunguza ushindani wa bidhaa hizi na kuongeza gharama za uzalishaji.
Kenya ambaye ni mzalishaji mkubwa wa chai na kahawa, na soko la Marekani linachangia kwa kiasi kikubwa mapato ya nchi hii. Ushuru wa 10% utaongeza gharama za bidhaa hizi, na hii inaweza kuwa na athari kwa wakulima wa chai na kahawa ambao tayari wanakabiliwa na changamoto za mfumuko wa bei wa ndani. Wakulima wa chai na kahawa wa Kenya wanakumbana na changamoto kubwa za kiuchumi ambazo zinaweza kuzidishwa na ushuru huu mpya.
Uganda yenyewe inauza zaidi kakao na vanila kwa soko la Marekani. Ushuru mpya wa sasa unaweza kupunguza ushindani wa bidhaa hizi, kwani bidhaa za Afrika Mashariki zitakuwa na gharama zaidi ikilinganishwa na bidhaa kutoka maeneo mengine ya dunia, kwa sasabu za kijiografia. Hii itapunguza mapato ya wakulima na wafanyabiashara, hasa wale wa kakao na vanila, ambao wanategemea soko la Marekani kwa sehemu kubwa.
Tanzania inategemea sana samaki waliohifadhiwa na korosho. Ushuru wa 10% kwa samaki kutoka Tanzania utaathiri biashara na kupunguza faida kwa wakulima na wafanyabiashara katika sekta hizi. Hali hii inaweza kupunguza fursa za ajira kwa wananchi wa Tanzania, ambao wengi wao wanategemea kilimo kwa maisha yao.
CHANZO CHA PICHA,
GETTY IMAGES
Kwa vyovyote vileu ushuru huu mpya huu unatahitaji hatua za haraka kutoka kwa serikali za Afrika Mashariki ili kupunguza madhara ya ushuru huu mpya. Na hii ni kwa sababu ya kuweka viwango sawia vya 10% kwa nchi zote duniani zinazofanya biashara na Marekani.
Ingawa Rais Trump mwenyewe ametoa nafasi ya mazungumzo kwa nchi zinazodhani zinaweza kufikia makubaliano mapya na kurekebisha ushuru huu, ikisalia ilivyo wachumi wanaonya kwamba hatua hii itaathiri si tu watu wa afrika mashariki, bali nchi karibu zote na wakiwemo wamarekani wenyewe, watakaolazimika kulipia ushuru kwa kila bidhaa inayoagizwa kuingia nchini humo.
""Hiii ni zaidi ya vita, itabadili mambo mengi ya kibiashara, ni lazima kutafuta masoko mengine kwa sasa, Afrika mashariki zikiendelea kutafuta suluhu nyingine na Marekani kwenye ushuru huu mpya', anasema Beatrice.
Ili kupunguza athari za ushuru huu mpya, mataifa ya Afrika Mashariki yanaweza kuchukua hatua kadhaa Kutafuta masoko mbadala, kwa kuimarisha biashara na mataifa ya Asia, Ulaya, na Afrika yenyewe ili kupunguza utegemezi wa soko la Marekani.
Pili, kuboresha viwango vya uzalishaji kwa kuwekeza katika teknolojia za kisasa ili kuboresha ubora wa bidhaa na kuongeza thamani ya mauzo. Tatu, kuwekeza katika iiwanda vya ndani hasa sekta za ndani za uchakataji wa malighafi ili kuongeza ajira na kupunguza utegemezi wa masoko ya nje.
Lakini Serikali za Afrika Mashariki pia zinaweza kufanya mazungumzo ya kibiashara na Marekani kutafuta suluhisho kama vile makubaliano ya ushuru nafuu au kuingia katika mikataba mipya ya biashara.
CHANZO CHA PICHA,
GETTY
Kila pembe ya dunia imeonekana kupinga hatua hii ya Trump ya kuweka angalau kiwango cha 10% kuendelea mbele kwa bidhaa zote zinazoingia nchini Marekani. Umoja wa Ulaya (EU) na Uingereza zimesema hatua hii kuathiri uchumi wa dunia.
Mkuu wa Umoja wa Ulaya Ursula von der Leyen anasema ""matokeo yatakuwa mabaya kwa mamilioni ya watu duniani kote"" na anaongeza kuwa Ulaya inakamilisha mpango wake wa kwanza wa kukabiliana na ushuru wa chuma (Marekani tayari ilikuwa imeweka ushuru wa 25% kwa chuma na aluminiamu ya EU, kabla ya tangazo la sasa).
China yenyewe imeahidi ""hatua madhubuti za kukabiliana"" dhidi ya hatua hiyo.
Waziri Mkuu wa Canada Mark Carney yeye anasema ni ""muhimu kuchukua hatua kwa makusudi na kwa nguvu"".
Giorgia Meloni, Waziri Mkuu wa Italia amezitaja ushuru wa Marekani kuwa ""mbaya"" na kuonya kuwa zinaweza kuzua vita kubwa vya kibiashara.
Waziri mkuu wa Australia, Anthony Albanese anasema ""hiki si kitendo cha rafiki"".
Kaimu rais wa Korea Kusini Han Duck-Soo anasema ""vita vya biashara duniani vimekuwa ukweli"".
Dunia imeshtuka, kila mtu anazungumzia hatua za kuchukua za haraka. Bila shaka na mataifa ya Afrika Mashariki na yenyewe yatachukua hatua za haraka.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kuunguzwa na kemikali na kuchomwa moto- Wagaza waiambia BBC kuhusu mateso katika kizuizi cha Israel,8 Aprili 2025,"Wanaume hao walizuiwa chini ya Sheria ya Wapiganaji Haramu ya Israeli, hatua ambayo watu wanaoshukiwa kuhatarisha usalama wanaweza kuzuiliwa kwa muda usiojulikana bila kufunguliwa mashtaka, huku Israeli ikipanga kuwaokoa mateka na kusambaratisha kundi la kigaidi lililopigwa marufuku.
Watu hao wanasema walishutumiwa kuwa na uhusiano na Hamas na walihojiwa kuhusu eneo la mateka na vichuguu, lakini hawakubainika kuhusika na mashambulizi ya tarehe 7 Oktoba 2023, hali ambayo Israel ilikuwa imeweka kwa yeyote aliyeachiliwa chini ya makubaliano ya hivi karibuni ya kusitisha mapigano.
Baadhi ya walioachiliwa chini ya mkataba huo walikuwa wakitumikia vifungo kwa makosa mengine makubwa, ikiwa ni pamoja na mauaji ya Waisraeli, lakini haikuwa hivyo kwa waliohojiwa. Pia tuliuliza Jeshi la Ulinzi la Israel (IDF) na Jeshi la Magereza la Israel (IPS) kama kulikuwa na hatia yoyote au shutuma dhidi ya wanaume hao lakini hawakujibu swali hilo.
Katika ushuhuda wao:
Tumekutana na ripoti za wakili aliyemtembelea mmoja wa wanaume hawa jela, na tumezungumza na wafanyakazi wa kitababu waliowatibu baadhi yao waliporejea.
BBC ilituma barua ndefu kwa IDF ambayo ilielezea kwa kina madai ya wanaume hao na majina yao.
Katika taarifa yake, IDF haikujibu madai yoyote, lakini ilisema ""inakanusha kabisa madai ya unyanyasaji wa kimfumo dhidi ya mahabusu"".
Ilisema baadhi ya kesi zilizotolewa na BBC zitachunguzwa na mamlaka husika. Iliongeza kwamba nyingine ""zililetwa bila maelezo ya kutosha, bila maelezo yoyote kuhusu majina ya mahabusu, na kuifanya iwe vigumu kuchunguza.""
Iliongeza: ""IDF inachukulia kwa uzito hatua yoyote inayoenda kinyume na maadili yake... Malalamiko maalum kuhusu tabia isiyofaa ya wafanyakazi wa kituo cha mahabusu au hali zisizoridhisha, hupelekwa kwa ajili ya uchunguzi na mamlaka husika na kushughulikiwa ipasavyo.
IPS ilisema haikuwa na habari kuhusu madai yoyote ya unyanyasaji yaliyotajwa katika uchunguzi wetu, katika magereza yake. ""Hakuna matukio kama hayo yaliyotokea chini ya jukumu la IPS,"" iliongeza.
Dr. Lawrence Hill-Cawthorne, mkurugenzi mwenza wa Kituo cha Sheria za Kimataifa katika Chuo Kikuu cha Bristol, alisema matibabu ambayo wanaume walielezea ""hayana ulinganifu na sheria za kimataifa na sheria za Israeli.""
""Chini ya sheria za kimataifa, sheria ya migogoro ya silaha inakuhitaji kuwatendea wafungwa wote kwa utu,"" alisema. ""Majukumu yanayohusiana na mahitaji ya msingi ya wafungwa hayaathiriwi na madai yoyote ya makosa.""
Wapalestina watano walihojiwa kwa undani walirejeshwa mapema mwaka huu chini ya makubaliano ya usitishaji vita na Hamas, kundi lililohusika na mashambulizi ya Oktoba 7, 2023 dhidi ya Israel.
Walikuwa miongoni mwa takribani wafungwa na mahabusu 1,900 wa Kipalestina waliobadilishana na mateka 33 wa Kiebrania, wanane wakiwa wamekufa na 25 wakiwa hai, baadhi yao wakiwa wameelezea kunyanyaswa, kukosa chakula na kutishiwa na watekaji.
Mateka wa kike waliorejeshwa awali wameelezea mashambulizi ya kimwili na kingono wakiwa katika kizuizi.
Israel inasema uchunguzi unaonesha baadhi ya mateka waliokufa waliorudishwa, wakiwemo watoto, waliuawa na Hamas, ingawa kundi hilo linakanusha hili.
Wote watano kati ya waliorejeshwa waliokuwa mahabusu wa Kipalestina walielezea maelezo ya kufanana kuwa walikamatwa Gaza, kisha kupelekwa Israel kupekuliwa katika kambi za kijeshi kabla ya kuhamishiwa jela, na hatimaye kurudi Gaza miezi kadhaa baadaye.
Walisema walinyanyaswa katika kila hatua ya mchakato huu.
Zaidi ya wafungwa kumi waliorejeshwa, ambao BBC iliwasiliana nao kwa muda mfupi walipofika nyumbani Gaza, pia walielezea mateso, njaa na magonjwa.
Haya, kwa upande mwingine, yanaendana na ushuhuda uliotolewa na wengine kwa shirika la haki za binadamu la Israeli B'Tselem na Umoja wa Mataifa, ambalo mnamo Julai lilielezea ripoti kutoka kwa waachiwa waliorejea wakielezea kwamba walivuliwa nguo, kunyimwa chakula, usingizi na maji, walipigwa na umeme na kuchomwa na sigara, na mbwa waliwekwa dhidi yao.
Ripoti zaidi kutoka kwa wataalamu wa Umoja wa Mataifa mwezi uliopita ilirekodi kesi za ubakaji na unyanyasaji wa kingono, na kusema kuwa kutumia hili kama tishio ilikuwa ""taratibu za kawaida"" kwa IDF. Israel ilijibu kusema inakanusha vikali madai yasiyo na msingi.
Kwa kuwa Israel haikubali kuwaruhusu waandishi wa habari wa kimataifa kufikia Gaza kwa uhuru kwa sasa, mahojiano yetu yalifanywa kwa simu na ujumbe wa maandishi, na pia kwa ana kwa ana na waandishi wetu wa kujitegemea walioko katika eneo hilo.
Wanaume watano walitufahamisha kwamba mateso yao yalianza wakati wa kukamatwa kwao, walisema walivuliwa nguo, kufungwa macho na kupigwa.
Mhudumu wa magari, Mohammad Abu Tawileh, alituambia kwamba aliteswa kwa siku kadhaa.
Alieleza kwamba alichukuliwa na wanajeshi hadi jengo lisilokuwa mbali na mahali alikokamatwa mnamo Machi 2024, na kushikiliwa katika chumba, akiwa ndiye mahabusu pekee hapo, kwa siku tatu za uchunguzi na wanajeshi.
Onyo: Picha hapa chini ni za kuogofya
Askari walichanganya kemikali zinazotumika kusafishia kwenye sufuria, alituambia, na kuingiza kichwa chake ndani yake. Kisha waliomhoji walimpiga ngumi, alisema, na akaanguka kwenye sakafu iliyojaa vifusi, na kumjeruhi jicho. Alisema kisha walimfunika jicho kwa kitambaa, ambacho alisema ""kilichozidisha jeraha lake"".
Pia walimuunguza moto, alituambia.
""Walitumia ' Air freshner' na kibiriti kuuwasha moto mgongo wangu. Nilijibwaga mithili ya mnyama nikijaribu kuzima moto huo.
Ulienea kutoka shingoni hadi miguuni. Kisha, walinipiga mara kwa mara na sehemu za vitako vya bunduki zao, na walikuwa na fimbo, ambazo walizitumia kunipiga na kunichoma ubavu,"" alisema.
""Walinimwagia kichwani, na kunidondokea mwilini mwangu nikiwa nimekaa kwenye kiti.""
Hatimaye, alisema askari walimmwagia maji mwilini, na kumfukuza hadi Israel ambako alipatiwa matibabu hospitalini, ikiwa ni pamoja na kupandikizwa ngozi.
Wakati BBC ilipomhoji Bw Abu Tawileh muda mfupi baada ya kuachiliwa, mgongo wake ulikuwa umefunikwa na madoa mekundu. Maumivu ya mabaki ya kuungua kwake bado yalimuamsha, alisema, na uoni wake ulikuwa umeathiriwa.
BBC haikuweza kuzungumza na mtu yeyote aliyeshuhudia kushambuliwa kwa Bw Abu Tawileh, lakini daktari bingwa wa macho ambaye alimtibu aliporejea Gaza alithibitisha kuwa alichomwa na kemikali jichoni, na kuharibu ngozi karibu na jicho hilo.
Tulionyesha picha za majeraha yake na kutoa maelezo ya ushuhuda wake kwa madaktari kadhaa wa Uingereza, ambao walibaini kuwa kulikuwa na mapungufu kwa kile waliweza kutathmini kwa kutazama picha.
BBC ilitoa maelezo ya kina ya maelezo hayo kwa kwa IDF, na kuipa siku tano kufanya uchunguzi.
Haikujibu madai ya Bw Abu Tawileh moja kwa moja lakini ilisema itachukua hatua.
Ilisema ""itachunguza"" baadhi ya kesi, lakini haikujibu maswali ya kufuatilia kama hii iliyomjumuisha Bw Abu Tawileh.
Wanaume watatu kati ya tuliozungumza nao walidai kuwa mbwa walitumiwa kuwatisha wafungwa huko Sde Teiman na vituo vingine.
""Tulikuwa tukipigwa walipokuwa wakituchukua kutoka kwenye kambi hadi kwenye zahanati ya matibabu au chumba cha kuhojiwa , walituwekea mbwa, wakatufunga kamba,"" alisema Bw Abu Tawileh ambaye alizuiliwa katika ngome hiyo, na pia kutibiwa humo.
BBC iliitaka IDF kujibu madai kuwa ilitumia mbwa mara kwa mara kuwatisha na kuwashambulia wafungwa. Ilisema: ""Matumizi ya mbwa kuwadhuru wafungwa ni marufuku.""
Pia ilisema kuna ""magaidi wenye uzoefu wanaochukuliwa kuwa hatari sana kati ya wafungwa wanaozuiliwa katika vituo vya kizuizini vya IDF"" na kwamba ""katika kesi za kipekee kuna wafungwa wa muda mrefu wa kufungwa kwa pingu wakati wakiwa kizuizini"".
Shirika la Kimataifa ya Msalaba Mwekundu (ICRC), ambalo linafanya mahojiano na wafungwa wanaorejea, lilisema haliwezi kuzungumzia hali za watu binafsi kutokana na wasiwasi wa faragha.
Iliongeza kuwa ilikuwa na hamu ya kupewa fursa ya kuwafikia wale ambao bado wanazuiliwa, jambo ambalo halijaruhusiwa tangu mashambulizi ya Oktoba 7.
""ICRC inasalia na wasiwasi mkubwa kuhusu hali ya wafungwa na inasisitiza haja ya dharura ya kuanza tena kutembelea maeneo yote ya kizuizini. Tunaendelea kuomba ufikiaji katika mazungumzo ya pande mbili na ya siri na wahusika,"" iliiambia BBC.
Mateka 59 bado wanazuiliwa huko Gaza, 24 kati yao wanaaminika kuwa hai. ICRC haijawahi kupewa idhini ya kuwafikia katika miezi 18 wakiwa utumwani, na wapendwa wao wana wasiwasi mkubwa juu ya ustawi wao.
Kwa wengi wa wafungwa wa Kipalestina walioachiwa huru, kurejea Gaza ilikuwa ni wakati wa kusherehekea.
Bw Abu Tawileh alisema familia yake ilishtushwa na mwonekano wake alipoachiliwa, na kuongeza kuwa bado aliathiriwa na yale aliyoyapitia.
""Siwezi kufanya chochote kwa sababu ya jeraha langu, kwa sababu jicho langu linauma, na linatoka machozi na kuhisi kuwashwa, na vidonda vya kuchomwa kwenye mwili wangu. Hii inanisumbua sana,"" alisema.
Kijana Ahmed alisema sasa anataka kuondoka Gaza.
""Nataka kuhama kwa sababu ya mambo tuliyoyaona kizuizini, na kwa sababu ya mateso ya kiakili ya kuogopa mabomu yakianguka kwenye vichwa vyetu. Tulitamani kifo lakini hatukuweza kukipata.""
Imetafsiriwa na Lizzy Masinga
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Zijue sababu za wanaume kufa mapema kuliko wanawake,7 Aprili 2025,"Mwezi huu serikali nchini Uingereza itazindua mpango juu ya afya ya wanaume. Wataalamu wanasema, hatua hiyo imechelewa kwa muda mrefu, na wanaume wana uwezekano mkubwa wa kufa kabla ya wakati wao kuliko wanawake.
Kuna changamoto juu ya afya ya wanaume - mchanganyiko wa tabia za hatari na ukosefu wa kujiamini na ujuzi wa kutafuta huduma za afya.
Huko Uingereza wanaume wana uwezekano mkubwa wa kuvuta sigara, kunywa pombe, kutumia dawa za kulevya na kuwa na kiwango kikubwa cha lehemu (cholesterol) na shinikizo la damu.
Mambo hayo huchangia kwa kiasi kikubwa, wanaume kufa mapema kuliko wanawake – ikielezwa kuwa hufa mapema kwa miaka minne kuliko wanawake. Pia wanaume wana uwezekano wa karibu 60% kufa kabla ya umri wa miaka 75 kutokana na ugonjwa wa moyo, saratani ya mapafu, ugonjwa wa ini na katika ajali.
Prof Alan White, ambaye alianzisha shirika la misaada la Men's Health Forum na kuanzisha kituo cha afya cha wanaume katika Chuo Kikuu cha Leeds Beckett, anasema suala hili linahitaji kuchukuliwa kwa uzito zaidi.
Anatoa mfano wa janga la Covi 19, wanaume 19,000 zaidi ya wanawake walikufa kutokana na Covid.
Anasema ni rahisi kulaumu kwamba wanaume hawatunzi afya zao, kwa mtindo wao wa maisha, lakini anasema ""ukweli wa mambo ni zaidi ya jambo hilo.""
Prof White anasema: ""Wanaume hawana ujuzi wa kutosha wa kushughulikia afya zao, hawazungumzi kuhusu afya na kuchukua hatua kulingana na dalili. Wengi hupita miaka bila kuona mtaalamu wa afya.""
""Ni tofauti kwa wanawake. Hupata huduma ya uzazi wa mpango, hufanyiwa uchunguzi wa mlango wa kizazi na kuzaa kunamaanisha wanawake wengi wanawasiliana mara kwa mara na wahudumu wa afya kwa njia ambayo wanaume hawana.""
CHANZO CHA PICHA,
GETTY IMAGES
Mark Brooks, mshauri wa sera wa Kundi la Wabunge wa Vyama Vyote kuhusu Masuala ya Wanaume na Wavulana, anasema:
""Katika jamii tuna matarajio maalumu juu ya wanaume. Wanatakiwa wawe imara na kufanya mambo, kuwa na nguvu na ustahimilivu.""
""Maisha ya wanaume katika maeneo maskini ni miaka 10 chini kuliko katika nchi tajiri - katika maeneo masikini wanaume wana uwezekano wa mara 3.5 zaidi kufa kabla ya umri wa miaka 75.""
""Huwezi kupuuza utofauti wa majukumu linapokuja suala la kazi kama vile ujenzi na utengenezaji,"" anasema. ""Jinsi huduma za afya zinavyoundwa hazifanyi kazi kwa wanaume.""
""Mtu anayefanya kazi katika ujenzi au eneo la viwanda atapata shida sana kuchukua likizo iwe ni kwa uchunguzi wa afya au kwenda kumuona daktari.""
Brooks angependa kuona wafanyakazi wakipewa haki ya mapumziko ya saa mbili ya kulipwa ili kwenda kupima afya zao na pia huduma za afya kutolewa katika maeneo ambayo wafanyakazi wameajiriwa, kama vile maeneo ya viwanda.
Anasema kuna tatizo pia la baadhi ya wanaume kuogopa kukabiliana na matatizo ya kiafya ambayo yanatokea katika miaka yao ya 40 na 50 - hupuuza dalili za mapema au kuficha magonjwa.
Anaongeza kuwa wasiwasi wa kukosa kazi na matatizo ya kifedha, pamoja na matatizo ya mahusiano, ni kichocheo kikubwa cha kuwepo kwa viwango vya juu vya kujiua vinavyotokea kwa wanaume. Robo tatu ya watu wanaojiua ni wanaume nchini Uingereza.
Tofauti za kikabila pia huchangia, anasema. Kwa mfano, wanaume weusi nchini Uingereza wana uwezekano maradufu wa kugunduliwa na saratani ya kibofu cha mkono, huku wanaume kutoka asili ya India au Bangladeshi wako katika hatari kubwa ya kupata kisukari.
CHANZO CHA PICHA,
GETTY IMAGES
Lakini haya yote hayamaanishi kwamba wanaume hawapendi afya zao, asema Prof Paul Galdas, mtaalam wa afya ya wanaume katika Chuo Kikuu cha York. ""Wanaume wako tayari kuzungumza, lakini ili kufanya hivyo lazima hayo mazungumzo yawe kwenye msingi wa vitendo na shughuli.""
""Shughuli hizo zinaweza kuwa ni kwenda matembezini, kuona marafiki, kucheza gofu na kuendeleza ujuzi wa kutatua matatizo ili kulinda afya ya akili. Afya bora ya akili huleta afya njema ya mwili.""
Prof White anasema sasa ni wakati wa kujenga misingi hii –mkakati wa kitaifa wa afya ya wanaume ni muhimu. Lakini pia wanaume wenye waamke. Anasema kuna baadhi ya hatua rahisi kila mwanaume anapaswa kuzizingatia.
""Angalia ukubwa wa kiuno chako - ikiwa ni kikubwa, au ikiwa tumbo lako ni kubwa jaribu kufanya mazoezi. Toka nje zungumza na watu na fanya mazoezi.
""Chukua muda wako ili kupima afya yako au kuchunguzwa na daktari. Na, ukiona mabadiliko ya mwili au matatizo ya afya, tafuta usaidizi.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Short Article,Kenya: Wanawake 129 waliuawa kati ya Januari na Machi mwaka huu,11 Aprili 2025,"CHANZO CHA PICHA,
AFP
Kati ya mwezi Januari na Machi 2025, Kenya ilikumbwa na janga kubwa la mauaji ya wanawake, ambapo jumla ya wanawake 129 waliripotiwa kuuawa.
Mnamo Januari, wanawake 43 waliuawa, wakifuatiwa na 42 mnamo Februari, na 44 mnamo Machi.
Maeneo ya Bonde la Ufa, Mashariki, na Magharibi yaliandikisha idadi ya juu zaidi ya vifo hivyo.
Takwimu zinaonyesha kuwa wanaume walihusika na asilimia 85 ya mauaji haya, huku wanawake wakihusishwa na asilimia 10.
Katika visa vingi, wahalifu walikuwa watu waliowafahamu waathiriwa, na nusu ya mauaji haya yalihusiana na migogoro ya kifamilia.
Kwa mwaka wa 2024 pekee, jumla ya visa 579 za mauaji ya wanawake ziliripotiwa.
Taarifa hizi ni kwa mujibu wa Huduma ya Kitaifa ya Polisi pamoja na Kituo cha Kitaifa cha Utafiti wa Uhalifu.
Soma pia:
Mauaji ya wanawake Kenya: Kwa nini wanaume wanashindwa kukemea dhulma dhidi ya wanawake?
Mauaji ya wanawake Kenya: Mauaji ya mwanamke yafichua dhuluma na chuki dhidi ya wanawake mitandaoni
'Nyumbani ni eneo hatari zaidi kwa wanawake na wasichana' - Utafiti
"
Long Article,Unajua taarifa zako sasa kuhifadhiwa mwezini? Wanasayansi wanajenga Vituo maalumu huko,"11 Aprili 2025, 13:46 EAT","Vituo vya kuhifadhi data ni vituo vikubwa ambavyo huhifadhi rundo la kompyuta zinazohifadhi na kuchakata data zinazotumiwa na tovuti, makampuni na serikali.
Lonestar anasema kuviweka vituo hivi kwenye Mwezi kutawapa wateja usalama wa kuaminika wa data zao, na uwepo wa fursa ya nishati ya jua.
Vituo vya kuhifadhi data kwenye anga za juu vinaweza kuonekana kuwa ni wazo gumu. Lakini kuna uhitaji mkubwa wa hilo kutokana na ugumu wa kupata maeneo yanayofaa duniani.
CHANZO CHA PICHA,
HUGH KENNY
Matumizi yanayozidi kuongezeka ya akili mnemba (AI) katika kompyuta, yanaongeza kiasi cha data zinazohitaji kuhifadhiwa na kuchakatwa kote ulimwenguni.
Kwa hiyo, hitaji la vituo vya data limeongezeka pia, huku mahitaji ya kila mwaka yakitarajiwa kupanda kati ya 19% na 22% ifikapo 2030, kulingana na kampuni ya ushauri ya kimataifa ya McKinsey.
Vituo vipya vinachipuka kila muda - lakini inakuwa vigumu kupata mahali pa kuviweka. Vituo vya data ni vikubwa, na hutumia kiasi kikubwa cha umeme na maji kwa ajili ya kupozea.
Na watu hawataki vijengwe karibu na makazi yao.
Kuweka vituo vya kuhifadhi data angani - ama katika obiti kuzunguka dunia, au mwezi - inamaanisha haviwezi kuleta madhara mengi. Kuna nishati isiyo na kikomo inayopatikana kutoka katika jua, na hakuna majirani wa kulalamika kuhusu athari za mazingira.
Si hivyo tu, vituo vya data vya angani vinaweza kutoa huduma kwa vyombo vya angani na vifaa vingine vya anga, na uhamishaji wa data kutoka vituo hivyo hadi kwenye vyombo vya angani utakuwa wa haraka kuliko kutoka ardhini.
CHANZO CHA PICHA,
STARCLOUD
Licha ya matumaini kutoka kwa makampuni yanayolenga kuendeleza teknolojia hiyo, Dk Domenico Vicinanza, profesa wa mifumo ya akili na sayansi ya data katika Chuo Kikuu cha Anglia Ruskin nchini Uingereza, anasema kuna changamoto nyingi kabla ya vituo hivyo vya angani kuwa pendekezo linalofaa.
""Hata kwa mchango na maendeleo ya kampuni kama SpaceX, kuweka vituo hivyo kwenye obiti ni gharama kubwa sana,"" anasema. ""Kila kilo inayotumwa angani inagharimu maelfu ya dola.
""Vituo vya data vya angani havitahitaji vifaa vya data pekee bali pia miundombinu ya kuvilinda, kuwasha na kupoza. Yote haya yanaongeza gharama na utata.""
Kupoza vifaa hivyo itakuwa changamoto fulani, ingawa angani kuna baridi, mifumo ya kawaida ya kupoza haifanyi kazi bila mvuto wa graviti.
Wakati huo huo, hali ya hewa ya anga inaweza kuharibu vifaa vya kielektroniki, na idadi inayoongezeka ya mabaki ya vifaa vya angani itaviweka vituo hivyo hatarini.
Dk Vicinanza anaongeza: ""Na kurekebisha matatizo katika obiti ni changamoto kubwa. Hata kwa roboti na mifumo ya automatiki, yote hiyo ina mipaka juu ya kile inachoweza kukirekebisha.
""Ikiwa kutakuwa na maharibiko makubwa, kutahitaji binaadamu kwenda, safari hiyo inaweza kuchukua wiki au miezi.""
Bado makampuni kama Lonestar yanajiamini sana, na yanasema yanaitikia mahitaji yalivyo. ""Tusingetaka kufanya hivi, kama wateja wasingetuomba,"" wanasema.
Umbali kutoka duniani hadi katika mwezi unatoa ulinzi – ni vigumu sana kudukua, na ni vigumu zaidi kufikia. Umbali wa kutoka mwezini inamaanisha kuwa data inachukua kama sekunde moja na nusu kufika ardhini.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Uchambuzi wa Titanic ulivyogundua kuhusu saa za mwisho za meli kabla ya kuzama,9 Aprili 2025,"Uchambuzi unatoa mwonekano mpya wa chumba cha boiler (kifaa cha kuzalisha mvuke), kuthibitisha madai ya mashuhuda ambao wahandisi walifanya kazi hadi mwisho ili kuwasha taa za meli.
Na uchunguzi wa kompyuta pia unaonesha kwamba matundu ya ukubwa wa vipande vya karatasi za A4 katika meli yenye yalichangia kuzama kwa meli hiyo.
CHANZO CHA PICHA,
ATLANTIC PRODUCTIONS/MAGELLAN
""Titanic ndiye shahidi wa mwisho wa maafa, na bado ina hadithi za kusimulia,"" alisema Parks Stephenson, mchambuzi wa Titanic.
Uchambuzi huo umechunguzwa kwa filamu mpya ya National Geographic and Atlantic Productions iitwayo Titanic: The Digital Resurrection.
Ajali hiyo, ambayo iko mita 3,800 chini katika maji ya barafu ya Atlantiki, ilichorwa kwa kutumia roboti za chini ya maji.
Zaidi ya picha 700,000, zilizochukuliwa kutoka kila pembe, zilitumiwa kuunda ""pacha wa kidijitali"", ambaye alifichuliwa kwa ulimwengu pekee na BBC News mnamo 2023.
Kwa sababu ajali hiyo ni kubwa sana na iko katika utusitusi wa kina kirefu, kuichunguza kwa kutumia vitu vya chini vya maji huonesha tu vijipicha vya kustaajabisha. Uchambuzi, hata hivyo, unatoa mwonekano kamili wa kwanza wa Titanic.
Gubeti (bow) iko wima juu ya sakafu ya bahari, kana kwamba meli inaendelea na safari yake.
Lakini ukiwa umbali wa mita 600, sehemu ya nyuma ni chuma kilichochongwa. Uharibifu huo ulitokana na kugonga sakafu ya bahari baada ya meli hiyo kukatika katikati.
CHANZO CHA PICHA,
ATLANTIC PRODUCTIONS/MAGELLAN
Teknolojia mpya ya uchoraji ramani inatoa njia tofauti ya kuisoma meli.
""Ni kama eneo la uhalifu: unahitaji kuona ushahidi ni nini, katika muktadha wa mahali ulipo,"" Parks Stephenson alisema.
""Na kuwa na mtazamo wa kina wa eneo zima la ajali ni muhimu kuelewa kilichotokea hapa.""
Uchunguzi unaonesha maelezo mapya ya karibu, ikiwa ni pamoja na uwazi ambao kuna uwezekano mkubwa ulitokana na kuvunjwa na mwamba wa barafu.
Inalingana na ripoti za mashuhuda walionusurika kwamba barafu iliingia kwenye vyumba vya watu wengine wakati wa mgongano huo.
CHANZO CHA PICHA,
ATLANTIC PRODUCTIONS/MAGELLAN
Wataalamu wamekuwa wakichunguza moja ya vyumba vikubwa vya boiler vya Titanic, ni rahisi kuonekana kwenye skana kwa sababu iko nyuma ya sehemu ya meli iliyovunjika vipande viwili.
Abiria walisema kuwa taa zilikuwa bado zimewashwa huku meli ikizama chini ya mawimbi.
Rudufu ya kidijitali inaonesha kwamba baadhi ya boiler zina umbo la kutumbukia (concave), ambayo inaonesha kwamba zilikuwa bado zinafanya kazi wakati zilipozama majini.
Wote walikufa katika janga hilo lakini vitendo vyao vya kishujaa viliokoa maisha ya watu wengi, alisema Parks Stephenson.
""Waliweka taa na nguvu kazi hadi mwisho, ili kuwapa wafanyakazi muda wa kuwasha boti za kuokoa maisha kwa usalama na mwanga badala ya giza totoro,"" aliiambia BBC.
CHANZO CHA PICHA,
ATLANTIC PRODUCTIONS/MAGELLAN
Rudufu mpya pia imetoa maarifa zaidi kuhusu kuzama kwa chombo hicho.

Inachukua mfano wa kina wa muundo wa meli, iliyoundwa kutoka kwenye michoro ya Titanic, na pia habari kuhusu kasi yake, mwelekeo na kusimama, kutabiri uharibifu uliosababisha ilipogonga barafu.
""Tulitumia seti ya kanuni za hesabu za hali ya juu, uundaji wa kielelezo wa kikokotozi na uwezo wa kutumia kompyuta kubwa zaidi kuunda upya kuzama kwa Titanic,"" Prof Jeom-Kee Paik, kutoka Chuo Kikuu cha London, aliyeongoza utafiti huo alisema.
Rudufu hiyo inaonesha kwamba meli ilipopiga tu kishindo dhidi kwenye kilima cha barafuilikumbwa na msururu wa milipuko kwenye sehemu ya chombo hicho.
CHANZO CHA PICHA,
JEOM KEE-PAIK/ UNIVERSITY COLLEGE LONDON
Titanic ilipaswa kuwa isiyoweza kuzama, iliyobuniwa kusalia ikielea hata ikiwa vyumba vyake vinne visivyopitisha maji vimefurika.
Lakini Rudufu inatathimini uharibifu wa barafu ulioenea katika sehemu sita.
""Tofauti kati ya kuzama kwa Titanic na kutozama iko chini ya ukingo mzuri wa mashimo ya ukubwa wa kipande cha karatasi,"" alisema Simon Benson, mhadhiri mshiriki katika usanifu wa majini katika Chuo Kikuu cha Newcastle.
""Lakini shida ni kwamba mashimo hayo madogo yamesambaa juu ya sehemu kubwa ya urefu wa jumla wa meli, kwa hivyo maji ya mafuriko huja polepole lakini kwa hakika kwenye mashimo hayo yote, na hatimaye vyumba vinafurika juu na Titanic inazama.""
Kwa bahati mbaya uharibifu hauwezi kuonekana kwenye kwenye picha za skena kwani sehemu ya chini imefichwa chini ya mchanga.
CHANZO CHA PICHA,
ATLANTIC PRODUCTIONS/MAGELLAN
Imetafsiriwa na Lizzy Masinga
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Hizi ndizo barabara 6 za ajabu zaidi duniani,7 Aprili 2025,"Bila shaka, orodha ni ndefu zaidi. Hebu tuangazie sehemu moja tu, kwenye safari hii fupi kupitia barabara za ajabu.
CHANZO CHA PICHA,
GETTY IMAGES
Carretera Austral ina urefu zaidi ya kilomita 1,240 kupitia Patagonia ya Chile. Inaanzia katika mji wa bahari wa Puerto Montt, kaskazini.
Ujenzi wake ulianza mnamo 1976, lakini ulikamilishwa mnamo mwaka 2000, kwa sababu ya hatari na shida za eneo hilo. Barabara hiyo ilijengwa na takribani watu 10,000 kutoka Kamandi ya Uhandisi ya Jeshi la Chile na wengi walipoteza maisha katika mchakato huo.
Carretera Austral huvuka misitu ya asili mazingira ya kijani kibichi. Miongoni mwa wanyama wake wa mwitu ni pudu, kulungu mdogo zaidi duniani, mwenye urefu wa sentimeta 35 hadi 45.
Barabara inapoendelea kuelekea kusini, mandhari hubadilika hadi Patagonian tundra, yenye mabonde mapana ya mimea na nyanda za juu iliyofunikwa na vichaka, vilivyounganishwa na maziwa na mabwawa.
Carretera Austral na barabara zake za kufikia huvuka mbuga mbili za kitaifa: Hifadhi ya Kitaifa ya Hornopiren, inayotawaliwa na volkeno, na Hifadhi ya Kitaifa ya Queulat, yenye barafu yake ya kuvutia, ambayo vipande vya barafu huanguka mara kwa mara kwenye ziwa la bluu ya azure.
Kabla ya kufika mwisho wa njia, katika mji wa mbali wa Villa O'Higgins, barabara inavuka ardhi ya maziwa ya bluu yenye barafu. Ziwa General Carrera linapendeza, likiwa na rangi yake ya samawati.
Kwa kifupi, Carretera Austral bila shaka ni mojawapo ya njia nzuri zaidi za mandhari nzuri duniani.
CHANZO CHA PICHA,
GETTY IMAGES
Mandhari nyingine ya kuvutia inaweza kuonekana kwenye njia ya Barabara ya Tongtian, huko Zhangjiajie, katika mkoa wa Hunan (kusini mwa China).
Lakini kama wewe ni dereva, unapaswa kuwa makini kwenye barabara. kwa kupita mara 99 kwenye barabara iliyopindapinda, inachukuliwa kuwa moja ya njia hatari zaidi ulimwenguni.
Inapitia miamba mirefu ikipanda Mlima wa Tianmen, barabara hiyo huinuka kutoka mita 200 hadi 1,300 juu ya usawa wa bahari.
Ujenzi wa barabara hiyo ulichukua miaka minane, kuanzia 1998 hadi 2006. Ikionekana kutoka juu, inaonekana kama utepe mweupe uliochorwa na msanii katikati ya miteremko mikali, mabonde yenye majani mengi, na miti minene.
CHANZO CHA PICHA,
GETTY IMAGES
Licha ya pendekezo letu la kuzingatia njia, ni vigumu kutotaja mwisho wa barabara hii, ambayo pia inajulikana kama ""Barabara ya Mbinguni"".
Mizingo 99 inaongoza kwa hatua 999 za ""Ngazi ya Kuelekea Mbinguni"", zinazoelekea kwenye Pango la Tianmen, ambalo linamaanisha ""Lango la Mbinguni"" kwa lugha ya mandarini.
Tundu la asili lenye urefu wa takribani mita 131.5, upana wa mita 57 na kina cha mita 60, ni ajabu ya asili inayovutia.
CHANZO CHA PICHA,
GETTY IMAGES
Hili si daraja kama lilivyo lolote tu. Ni Daraja la Storseisundet, maarufu zaidi kati ya madaraja manane kando ya Barabara ya Atlantiki ya Norway.
Daraja ndio mahali palipopigwa picha zaidi kwenye barabara kuu. Ina urefu wa mita 260 na inaonekana zaidi kama roller coaster.
Barabara hiyo inajulikana tu kama Barabara ya Atlantiki. Ina urefu wa kilomita 8, inaunganisha miji ya Kristiansund na Molde katika vilima vya Norway, na vinaunganisha kisiwa cha Averøy na bara kupitia msururu wa visiwa vidogo.
Imeteuliwa kuwa mojawapo ya barabara 18 za kitaifa zenye mandhari nzuri. Barabara kuu inaonekana kuwa nzuri, lakini pia ni hatari, kwa sababu ya mizunguko yake.
Barabara hiyo ilizinduliwa mwaka wa 1989. Watalii wanapendekezwa kutumia muda wao kuitembelea, kuegesha magari katika kila sehemu iliyoteuliwa ili kufurahia mandhari yake ya kuvutia.
CHANZO CHA PICHA,
GETTY IMAGES
Katika sehemu hii ya barabara, ni rahisi kutazama mbele, sio chini. Au labda ni bora kujizuia kabisa.
Kwa nini handaki la Guoliang lilijengwa?
Guoliang ni kijiji kilichojitenga kilicho juu ya mwinuko wa mita 1,700, kwenye Milima ya Taihang, katikati mwa China. Wakazi wake hawakuridhika kwa sababu iliwezekana tu kufika kijijini kwa kupanda miteremko iliyopinda na mawe.
Kwa hivyo mnamo 1972, kikundi cha wakazi wa eneo hilo walianza kujenga handaki lenye urefu wa kilomita 1.2 wenyewe. Ilikuwa ni kazi ya ajabu iliyochukua miaka mitano.
Barabara yao mpya ilikuwa na upana wa mita nne pekee na ilikuwa hatari sana hasa baada ya mvua kubwa kunyesha.
Kwa upande mwingine, handaki lina ""madirisha"" 30, ambayo hukuruhusu kutazama bonde ambalo huonekana kwa mbali.
Sasa, handaki na kijiji huvutia wageni kutoka duniani kote.
CHANZO CHA PICHA,
GETTY IMAGES
Je, imewahi kutokea wakati wa kuendesha gari kwamba unaonekana kuzunguka kwenye miduara? Kwa sababu, katika mzunguko huo, hakuna chaguo jingine.
Iko hukoSwindon, kusini magharibi mwa Uingereza. Na sio mzunguko mmoja. Inaundwa na mizunguko mitano, ambayo huzunguka mzunguko wa kati.
Ilifunguliwa mnamo 1972, hapo awali iliitwa Visiwa vya Kaunti na serikali za mitaa.
Lakini wakazi wa Swindon walianza kwa upendo kuiita ""Magic Roundabout Portuguese,"" ambalo lilikuwa jina la kipindi cha watoto kilichoandaliwa na BBC kati ya 1965 na 1977.
Mwanzoni mwa miaka ya 1980, jina la utani likawa jina rasmi la barabara. Na, mnamo 2024, Magic Carousel ilishinda tuzo ya Mzunguko wa barabara wa mwaka nchini Uingereza.
Rais wa Jumuiya ya Kuthamini Mizunguko ya Uingereza (ndiyo, ipo!), Kevin Beresford, alilipa ushuru kwa Magic Carousel.
Kwake, ""kitu cha kushangaza kinatokea unapokaribia"".
""Umepeperushwa na choreography hii yote ya gari,"" Beresford anasema.
CHANZO CHA PICHA,
GETTY IMAGES
Mahali fulani Patagonia, Argentina, kwa usahihi zaidi katika km 1449 ya njia ya Kitaifa 237, unaweza kupata tukio lisilotarajiwa.
Ukipita kando ya barabara inayounganisha miji ya Neuquén na Bariloche, ghafla unaziona noti kubwa za muziki zilizochorwa kwenye lami. Wanatangaza kuwa unakaribia kufikia ""barabara ya Argentina inayoimba"".
Kwa sehemu, barabara kuu inategemea wewe kuimba. Ni muhimu kuendesha gari kwa kasi fulani, ili kuzalisha mitetemo ya sauti ambayo, pamoja, huunda wimbo.
Iliundwa mnamo 2021, ni ya kwanza na, hadi sasa, ni ""asfaltofone"" pekee, huko Amerika Kusini.
Asfaltofone ilianzishwa mwaka 1995 katika kijiji cha Gylling, Denmark. Wasanii wawili wa Denmark walichora mfululizo wa alama za mviringo, ambazo zilitoa sauti wakati mtu alipozizunguka.
Tangu wakati huo, mistari inayozingatiwa na madereva kupunguza mwendo au kuwa macho na kuwa wasikivu imekuwa muziki katika sehemu nyingi duniani.
Japani, Urusi, Korea Kusini, Umoja wa Falme za Kiarabu na Hungary ni baadhi ya nchi ambazo huwashangaza wasafiri kwa ishara hii ya kuvutia.
Katikati ya kuvuka, kwa kutumia gari kama chombo, unaweza kusikiliza nyimbo mbalimbali. Nchini China, kwa mfano, sehemu ya wimbo Ode to Joy ya Beethoven husikikaa; na, nchini Argentina, wimbo uliochaguliwa ni maarufu La Cucaracha.
Imetafsiriwa na Lizzy Masinga
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi za soka Ijumaa: Man City wamtaka Udogie wa Spurs,"11 Aprili 2025, 06:21 EAT","Klabu za Arsenal, Chelsea, Liverpool, Newcastle na Spurs zimekutana au kufanya mazungumzo na wawakilishi wa mlinzi wa Uhispania mzaliwa wa Uholanzi Dean Huijsen, kabla ya uamuzi kufanywa kuhusu hatma ya mchezaji huyo wa Bournemouth mwenye umri wa miaka 19. (Athletic)
CHANZO CHA PICHA,
GETTY IMAGES
West Ham inafikiria kumnunua mlinda lango wa Southampton na Uingereza Aaron Ramsdale, 26 msimu wa joto. (Times )
Real Betis wanashikilia pauni milioni 35 huku Chelsea ikiongezajuhudi za kumnunua winga wa Uhispania Jesus Rodriguez, 19. (Mail, external)
Newcastle inajiandaa kuwasilisha dau la kumnunua ofa kipa wa Burnley James Trafford, 22, na inataka kumsajili Muingereza mwenzake Dominic Calvert-Lewin, 28, huku mkataba wa mshambuliaji huyo wa klabu ya Everton ukitarajiwa kumalizika mwishoni mwa msimu huu. (Football Insider )
Klabu ya Uholanzi ya PSV Eindhoven ina nia ya kutaka kumnunua winga wa Ipswich Muingereza Jack Clarke, 24, msimu huu wa joto. (Football Insider)
Atalanta itatarajia kuanza ofa ya zaidi ya £51m (euro milioni 60) kwa mshambuliaji wa zamani wa Everton Ademola Lookman, 27, huku mchezaji huyo wa kimataifa wa Nigeria akitarajiwa kuondoka katika klabu hiyo ya Italia mwishoni mwa msimu huu. (Calciomercato)
Barcelona wamepunguza shauku yao ya kumnunua mlinzi wa Bayer Leverkusen na Ujerumani Jonathan Tah, 29, ambaye mkataba wake na klabu hiyo ya Bundesliga unamalizika tarehe 30 Juni. (Sport )
CHANZO CHA PICHA,
GETTY IMAGES
Kocha wa Genoa Patrick Vieira yuko mbioni kuwa kocha mpya wa Roma, huku kiungo huyo wa zamani wa Arsenal na Ufaransa akiwa kwenye orodha ya wachezaji wanne wanaowania kibarua hicho. (Sky Sport Italia )
Mkurugenzi wa soka wa Barcelona Deco amemteua mchezaji wa kimataifa wa Uhispania wa Real Sociedad Alex Remiro, 30, kuchukua nafasi ya Mjerumani Marc-Andre ter Stegen, 32, kwa nafasi ya mlinda lango wa klabu hiyo. (Catalunya Radio)
Imetafsiriwa na Lizzy Masinga na kuhaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Simba kucheza na wageni Stellenbosch nusu fainali ya CAF,9 Aprili 2025,"Ushindi huu uliipeleka Simba moja kwa moja kwenye nusu fainali ya tatu katika michuano ya Afrika, na kuiweka kwenye njia ya kutafuta ubingwa wao wa kwanza wa michuano hii.
Stellenbosch FC kwa upande wao, waliandika historia kwa kuwaondoa mabingwa watetezi, Zamalek SC, kwa ushindi wa 1-0 jijini Cairo, katika mojawapo ya matokeo ya kushangaza zaidi kwenye historia ya mashindano haya.
Bao la kiungo Sihle Nduli dakika ya 79 liliwahakikishia ushindi wa jumla wa 1-0 na kufanikisha hatua yao ya kwanza kabisa ya nusu fainali kwenye mashindano ya CAF.
Ratiba ya Nusu Fainali ya Kombe la Shirikisho la CAF
Mechi ya Kwanza – Jumapili, 20 Aprili
- Simba SC vs Stellenbosch FC
- CS Constantine vs RS Berkane
Mechi ya Marudiano – Jumapili, 27 Aprili
- Stellenbosch FC vs Simba SC
- RS Berkane vs CS Constantine
RS Berkane ya Morocco ndiyo timu pekee kati ya hizi nne iliyowahi kutwaa taji hilo (2020, 2022), wakati CS Constantine ya Algeria nayo imeonyesha uwezo wa kushtua tena baada ya kuwaondoa USM Alger.
Stellenbosch yenyewe inashiriki kwa mara ya kwanza mashnidano haya, lakini imeweka historia ya kushangaza. Kwa matokeo yake toka hatua za awali mpaka sasa wameingia nusu fainali imekuwa burudani kwa wanaofuatilia soka Afrika, na wengi wametokea kuipenda na kuifuatilia kama timu changa inayoshangaza. Je Simba watashangazwa?
Mashindano haya ya msimu wa 2024/25 yamejaa burudani, mabao, na matukio ya kusisimua, huku kila timu iliyobaki ikiwania kuandika historia mpya kwenye soka la Afrika.
Simba imetinga hatua ya nusu fainali ya Kombe la Shirikisho la CAF baada ya kuiondoa Al Masry ya Misri kwa mikwaju ya penati 4-1 kwenye mchezo pili wa robo fainali uliofanyika katika uwanja wa Benjamin Mkapa, jijini Dar es Salaam.
Katika mchezo wa kwanza kule Misri, Simba ilikubali kipigo cha mabao 2-0, ambapo Jijini Dar es Salaam Simba ilirejesha mabao hao, kupitia kwa Elie Mpanzu na Steven Mukwala.
Shomari Kapombe alifunga penati ya ushindi huku Mlinda mlango Moussa Camara akiibuka nyota wa mchezo wa kuokoa mikwaju miwili ya penati.
Kabla ya Mchezo wa leo, simba ilikuwa inaitwa mwakarobo na watani zao Yanga kwa kushindwa kuvuka robo fainali mara kwa mara. Kati ya robo fainali 7 kabla ya hii ya sasa, ilikuwa imefanikiwa kuvuka mara mbili tu hatua hiyo.
""Simba ajiandae kutoka, abakie Mwakarobo, tuendele kubakia na lile jina, na pale Mwakarobo hawezi kutoka, ni Mwakarobo, nusu haiwezekani, Simba uwezo hana.""
Hii ilikuwa kauli ya mzaha kutoka kwa mmoja wa mashabiki wa Yanga alipozungumza na chombo kimoja cha Habari Tanzania, akiwatania watani wao wa jadi Simba SC, kufuatia kipigo cha 2-0 kutoka kwa Al Masry kwenye mchezo wa kwanza wa robo fainali ya Kombe la Shirikisho la CAF, kule Misri.
Katika soka la Tanzania, majibizano ya mashabiki wa Yanga na Simba si jambo geni, lakini jina la ""Mwakarobo"" limejikita zaidi katika simulizi ya maumivu ya mara kwa mara ya Simba kutolewa kwenye hatua ya robo fainali. Mwakarobo ni jina la kawaida tu la asili ya watu wa Mkoa wa Mbeya, hasa Tukuyu.
Sasa, tarehe 9 Aprili 2025, Simba imeingia dimbani Benjamin Mkapa kurudiana na Al Masry, na kuichapa 2-0 na kufanya matokeo kuwa 2-2, kabla ya kwenda kwenye mikwaju ya penati na kushinda mikwaju 4-1.
Kabla ya mchezo wa April 9, 2025, katika historia yake tangu kuanzishwa mwaka 1936, Simba SC imewahi kufika robo fainali ya mashindano ya Afrika mara nane, kwenye michuano mbalimbali ikiwemo Kombe la Klabu Bingwa Afrika (sasa Ligi ya Mabingwa), Kombe la CAF, na Kombe la Shirikisho. Cha kushangaza, katika mara hizo zote nane, ilikuwa imevuka hatua ya robo fainali mara mbili tu.
Mara ya kwanza kilikuwa mwaka 1974, Simba ilipowatoa Hearts of Oak ya Ghana kwa jumla ya mabao 2-0 ugenini mjini Accra, Ghana kwa mabao ya Abdallah 'King' Kibadeni na Adam Sabu, kabla ya Kwenda sare tasa ya 0-0 jijini Dar es Salaam. Kikosi cha Simba kilikuwa na magwiji kama 'King' Kibadeni, Sabu, Mohamed Kajole, Athuman Mambosasa, na Abbas Dilunga. Hii ilikuwa ni enzi ambazo hata mfadhili mkubwa wa sasa wa klabu, Mohammed ""Mo"" Dewji, alikuwa hajazaliwa.
Hata hivyo, katika hatua ya nusu fainali, Simba walikumbana na Mehala El Kubra ya Misri na kupoteza nyumbani 1-0 na kisha kipigo kama hicho ugenini na kuondolewa kwa jumla ya mabao 2-0.
Simba ilivuka tena robo fainali mwaka 1993, safari hii dhidi ya Al Harrach ya Algeria. Iliibuka na ushindi wa 3-0 nyumbani kwa mabao mawili kutoka kwa Edward Chumila ""Edo"" na moja kutoka kwa Ramadhani Abdul ""Mashine"", kabla ya kupoteza 2-0 ugenini. Hii ilikuwa enzi ambazo msemaji wa sasa wa klabu, Ahmed Ally, alikuwa bado mtoto wa darasa la kwanza au pili au hajaanza shule kabisa.
Baada ya hapo, Simba iliitoa Atletico Sport Aviacao ya Angola nusu fainali na kufika fainali, ambako walikumbana na Stella Abidjan ya Ivory Coast na kupoteza jumla ya mabao 2-0.
Hizi ndizo nusu fainali mbili pekee ambazo Simba imewahi kuzifikia kwa karne karibu tisa tangu kuanzishwa kwake. Mara nyingine zote, hatua ya robo fainali imekuwa kama ukuta wa chuma.
Katika Kombe la Klabu Bingwa Afrika (zamani), Simba ilishiriki mara 9 na kufika robo fainali mara mbili, mwaka 1974 walipovuka na 1994 walipoishia hapo.
Katika Ligi ya Mabingwa Afrika, ambayo ni toleo jipya la mashindano hayo, Simba wameshiriki mara 9 pia, na kufika robo fainali mara nne, katika misimu ya 2018/2019, 2020/2021, 2022/2023, na 2023/2024, lakini bila kuvuka Kwenda nusu.
Katika Kombe la Shirikisho la CAF, Simba wameshiriki mara 7 hadi sasa, na hii ya 2024/2025 ni robo fainali yao ya pili katika michuano hiyo, baada ya ile ya 2021/2022.
Kwa kufuzu nusu fainali sasa, je ni mwisho wa jina la Mwakarobo?
CHANZO CHA PICHA,
AFP
Licha ya rekodi hiyo ya kukwama kufika robo fainali mara kwa mara, tangu mwaka 2018 hadi sasa, Simba SC imefanikiwa kuwa klabu yenye mafanikio makubwa zaidi kimataifa kutoka Afrika Mashariki kwa kufika robo fainali sita katika mashindano makubwa barani Afrika.
Kwa kiwango hicho, bila shaka Simba ni mabingwa wa kweli wa ukanda huu. Kwa rekodi ya kufika robo faibali, simba inastahili sifa, ni hatua kubwa imepiga katika miaka ya hivi karibuni. Watani zao Yanga wao wanajivunia kuingia fainali ya kombe la shirikilo, CAF, msimu wa 2022/2023.
Lakini mashabiki wa Simba hawatosheki na robo fainali tu. Walikuwa wanataka hatua kubwa zaidi. Na sasa jina la Mwakarobo linaweza kuwa historia kwao.
CHANZO CHA PICHA,
SIMBA
Simba itapindua meza kwa Mkapa? lilikuwa swali kubwa kwa mashabiki wa soka la Tanzania. Simba SC ilikabiliwa na kazi ngumu ya kugeuza matokeo baada ya kupoteza 2-0 dhidi ya Al Masry huko Misri. Ushindi wa April 09, 2025 unaipeleka simba nusu fainali ya tatu ya soka la Afrika tangu kuanzishwa kwake. Ilikuwa hali ni ngumu, lakini si ngeni kwa Simba.
Mwaka 1979, Simba ilifanya moja ya miujiza mikubwa kwenye historia ya soka la Afrika: ilifungwa 4-0 nyumbani na Mufulira Wanderers ya Zambia, lakini ikapindua meza kwa kishindo ugenini kwa kuishinda 5-0 na kufuzu hatua inayofuata, ingawa haikuwa ya nusu fainali.
Katika miaka ya karibuni zaidi, msimu wa 2018/2019 wa Ligi ya Mabingwa Afrika, Simba ilifungwa 2-1 na Nkana FC ugenini, lakini ilishinda 3-1 kwenye dimba la Benjamin Mkapa na kufuzu hatua ya makundi kwa jumla ya mabao 4-3. Ni katika uwanja huu huu walipoandikwa mashujaa.
Aidha, Simba ina rekodi nzuri ya kutopoteza nyumbani: katika mechi 10 za mwisho za Afrika zilizopigwa jijini Dar es Salaam kabla wa Al Masry, Simba imepoteza mechi moja tu dhidi ya Al Ahly ya Misri. Almanusura pia ipindue mezi iliposhinda mabao 3-0 nyumbani dhidi ya Kaizer Chiefs ya Afrika Kusini, kwenye robo fainali ya klabu Bingwa Afrika. Kama si ushindi mnono wa mabao 4-0 walioupata Waafrika Kusini hao, kwenye mechi ya kwanza katika uwanja wa FNB Jijini Johannesburg.
Ingawa haiko tena enzi za King Kibadeni, Edward Chumila, au hata mastaa wa miaka ya hivi karibuni kama Luis Miquissone, John Bocco na Clatous Chama, Simba inajivunia vipaji kama Charles Ahoua, Fabrice Ngoma, Elie Mpanzu, pamoja na wazoefu wa mashindano ya Afrika kama Shomari Kapombe na Mohamed Hussein 'Tshabalala'.
Sasa, mbele ya mashabiki wao, ndani ya jiji lao, kwenye ardhi yao, Smba imeweza kufuzu nusu fainali, Je italiondoa jina la Mwakarobo midomoni mwa watani wao kwa kuendelea mpaka fainali?
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi kubwa 5 za soka jioni hii: Bruno Fernandes mbadala wa De Bruyne pale City?,10 Aprili 2025,"Sheringham, ambaye alikuwa sehemu ya kikosi cha klabu hiyo kilichoshinda makombe matatu mwaka 1999, ameiambia casinoapps.com: ""Unajua, tulichosikia tu kutoka kwa Manchester United ni kwamba kila mchezaji wa kiwango cha juu ana bei yake, hakuna ambaye hawezi kuuzwa kwa sababu ya fedha, basi labda dili la Bruno kujiunga na Manchester City kama De Bruyne Beck linawezekana.
""Manchester United inahitaji kujijenga upya. Klabu ina hali mbaya. Watahitaji pesa kununua wachezaji.
""Ikiwa City watakuja na pauni milioni 100 kwa ajili Bruno Fernandes, mwenye umri wa miaka 30, labda wanaweza kufikiria kumuuza"".
CHANZO CHA PICHA,
GETTY IMAGES
Manchester United wanaripotiwa kuungana na Bayern Munich katika harakati zao za kumnunua mlinda mlango wa Brighton mwenye thamani ya pauni milioni 60 Bart Verbruggen
United tayari wamewasiliana na Brighton kujadili upatikanaji wa Verbruggen. Kipa huyo alijiunga na Brighton kutoka Anderlecht mwaka 2023 kwa takriban Euro milioni 20 (pauni milioni 17), na klabu hiyo inasemekana kutafuta angalau mara mbili ya kiasi hicho ikiwa wanataka kuachana na kipa wao chaguo la kwanza. Kwa mkataba unaoendelea hadi Juni 2028, Brighton hawana shinikizo la kumuuza na wana uwezekano wa kudai ada ya pauni milioni 60. (goal.com)
CHANZO CHA PICHA,
GETTY IMAGES
Wakala wa Ryan Gravenberch amefichua kwamba nyota huyo wa Liverpool ""angependa kucheza"" Real Madrid lakini akaeleza kwa nini uhamisho ""hauwezekani"".
Katika mahojiano na Marca, wakala wa Gravenberch, Jose Rodriguez alitoa muhtasari wa mawazo ya mchezaji huyo na matarajio ya hali ya juu tangu utoto wake. Alifichua kuwa vilabu vikuu vya Ulaya vimekuwa vikivutiwa na mteja wake tangu alipokuwa kijana, huku Barcelona na Real Madrid wakiwa miongoni mwa wawaniaji wake.
CHANZO CHA PICHA,
GETTY IMAGES
West Ham wanafikiria kumnunua mlinda mlango wa Southampton Aaron Ramsdale majira ya kiangazi, kwa mujibu wa The Times.
Inadaiwa mchezaji huyo mwenye umri wa miaka 26 ataruhusiwa kuondoka kwa timu iliyoshuka daraja kwa takriban pauni milioni 20, na anataka kusalia kwenye Ligi ya Premia ili kuhakikisha kwamba anahifadhi nafasi yake England.
Makipa wa sasa wa West Ham ni Lukasz Fabianski, ambaye kandarasi yake inamalizika msimu huu wa joto akiwa na umri wa miaka 40, na chaguo la kwanza Alphonse Areola, 32, ambaye amebakiza miaka miwili kwenye mkataba wake.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi za soka Ulaya Alhamisi: Man City jicho kwa Guimaraes,10 Aprili 2025,"Manchester City wanafikiria kutoa kati ya euro 50-60m (£42-51m) kwa kiungo wa AC Milan na Uholanzi Tijjani Reijnders, 26, licha ya hivi karibuni kusaini mkataba mpya hadi 2030. (Calciomercato)
CHANZO CHA PICHA,
GETTY IMAGES
Everton wanatarajia kumpoteza mlinzi wa kati wa England Jarrad Branthwaite, 22, msimu huu huku Manchester United na Tottenham zikimtaka. (Sun)
Chelsea na Newcastle wanavutiwa na mshambuliaji wa Benfica na Ugiriki Vangelis Pavlidis, 26, lakini wanakabiliwa na ushindani kutoka kwa Barcelona na Atletico Madrid. (Record)
Arsenal na Liverpool wanatafuta mbadala wa Alexander Isak huku Newcastle wakisisitiza kwamba hawatamuuza mshambuliaji wao wa Sweden mwenye umri wa miaka 25. (i paper)
CHANZO CHA PICHA,
GETTY IMAGES
Newcastle, Wolves na Brentford wanamtazama mlinda lango wa Angers na Ivory Coast Yahia Fofana, 24, kabla ya uhamisho wa pauni milioni 15 msimu wa joto. (Football Insider)
Chelsea wanaongoza katika kinyang'anyiro cha kumsajili kiungo wa kati wa Sunderland na England chini ya umri wa miaka 21 Jobe Bellingham, 19, mbele ya Manchester United, Arsenal, Tottenham, Brighton na Crystal Palace. (Caught Offside)
Leeds itasikiliza ofa kwa ajili ya mlinda lango wa Ufaransa Illan Meslier, 25, na kutumia fedha hizo kusajili mbadala wa chaguo la kwanza. (Football Insider)
Juventus wako tayari kumuuza kiungo wa kati wa Brazil Douglas Luiz, 26, msimu wa joto, lakini wanataka karibu euro 40m (£34m). (Tuttosport)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, simu hizi za mkononi ni hatari zaidi kwa maisha yako?",6 Aprili 2025,"Wanasayansi wamekuwa wakitafuta majibu ya maswali haya kwa miaka mingi. Lakini hakuna utafiti ambao umechapishwa hadi sasa kujibu maswali hayo kwa uwazi. Kwa hiyo, mjadala kuhusu suala hili unaendelea.
Tunajua kwamba mawasiliano ya simu huzalisha mawimbi ya sumakuumeme kupitia masafa ya redio. Mawimbi haya ni dhaifu sana kuliko mionzi ya ionizing kama vile ya X-rays. Mionzi ya ionizing hupenya kwenye tishu za mwili wa binadamu, kuharibu seli na kubadilisha muundo wa DNA.
Katika maisha yetu ya kila siku mawimbi ya redio yanapita; kutoka vituo vya redio hadi mionzi kutoka microwave. Inajulikana kuwa mionzi isiyo ya ionizing haina nishati ya kuharibu muundo wa DNA.
Hata hivyo, kulingana na taarifa kwenye tovuti ya Shirika la Saratani la Marekani (ACS), simu za mkononi huongeza hatari ya kupata uvimbe kwenye shingo na kichwa, na pia kwenye ubongo. Watafiti wa ACS wanashauri kutumia simu za rununu kwa muda mdogo kadiri iwezekanavyo.
Nguvu kubwa ya mawimbi ya redio hupasha joto tishu za mwili. Hii ni kanuni sawa na ambayo hutumika katika microwave ili ifanye kazi. Ingawa kiwango cha nishati ya mionzi inayotolewa kutoka na simu za mkononi ni ya chini sana na haiwezi kuongeza joto la mwili wa binadamu
CHANZO CHA PICHA,
GETTY IMAGES
Ili kupima hatari za kiafya zinazoweza kutokea, wanasayansi wamebuni kipimo cha SAR. Hiki kinaonyesha ni mionzi kiasi gani inafyonzwa na tishu za mwili wa mwanadamu wakati wa kutumia simu ya rununu.
Takwimu zinatofautiana kulingana na aina ya simu, na watengenezaji wanahitajika kutangaza kiwango cha mionzi katika simu. Taarifa hiyo hupatikana mtandaoni au katika mwongozo wa mtumiaji wa simu. Lakini watumiaji wa simu hawajali sana hii.
Ofisi ya Shirikisho ya Kinga dhidi ya Mionzi (BfS) imeunda hifadhidata maalum ili kulinganisha simu za zamani na mpya zilizo na viwango vya juu vya mionzi.
Simu kutoka China zinaongoza katika orodha ya zile zilizo na viwango vya juu zaidi vya mionzi, ikiwa ni pamoja na OnePlus na Huawei, na Lumia 630 ya Nokia.
Simu nyingine ni iPhone 7 (toleo la 10), iPhone 8 (toleo la 12) na iPhone 7 Plus (toleo la 15), Sony Experia XZ1 Compact (toleo la 11), ZTE Axon 7 mini (toleo la 13), Blackberry DTEK60 (toleo la 14).
Kwa bahati mbaya, hakuna ushauri wa kina juu ya kiwango salama cha mionzi ya simu ya mkononi. Kwa mfano, nchini Ujerumani kuna chombo cha serikali kinachoitwa Der Blaue Engel, ambacho kinaweka viwango kwa upande wa mazingira. Taasisi hii inachukulia simu za rununu kuwa salama, ikiwa ufyonzaji wa mionzi hauzidi wati 0.60.
Simu zote kwenye orodha ya hapo juu zinazidi kiwango hiki mara mbili. OnePlus 5T, ambayo inaongoza katika orodha, ina kiwango cha 1.68 watts / kg.
Simu za kisasa zilizo na mionzi ya chini kabisa: Sony Experia M5 (0.14), Samsung Galaxy Note 8 (0.17) na S6 edge+ (0.22), Google Pixel XL (0.25) Samsung Galaxy S8 (0.26) S7 edge (0.26).
Ili kujua kiwango cha mionzi katika simu yako, angalia mwongozo wake au tembelea tovuti ya mtengenezaji wa simu au tovuti ya Tume ya Shirikisho ya Mawasiliano ya Marekani.
CHANZO CHA PICHA,
GETTY IMAGES
Antena inayopitisha mawimbi ya redio iko ndani ya simu yako kwa sasa. Mawimbi yanapoteza nguvu yanapokuwa mbali na simu. Watumiaji wengi hushikilia simu masikioni mwao wakati wa kuzungumza. Kadiri antena inavyokaribia sikio, ndivyo mionzi inavyokuwa karibu nawe.
Kwa hiyo, unapaswa kupunguza muda unaotumia simu yako. Au tumia simu yako na kipaza sauti (loud speaker) au tumia vipokea sauti vya masikioni (ear phone), na hivyo utakuwa umeshiklilia simu mbali na kichwa chako.
Jaribu kutumia simu yako mahali penye mawimbi mazuri ya mnara. Kadiri mnara unavyopungua, ndivyo simu yako inavyotumia nguvu zaidi. Na ni bora kununua simu zenye mionzi ya chini.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mabadiliko ya tabianchi yanavyoathiri ladha ya bia,5 Aprili 2025,"Ladha ya bia inatengenezwa na mchanganyiko wa vimelea vya kemikali kutoka kenye malighafi tatu: 'Hops' maua ya kike pekee ambayo hutumika katika kutengeneza bia, hamira inayotumika kuchachusha bia, na shayiri.
Lakini sasa, mabadiliko ya tabianchi yanatishia uzalishaji wa vimelea viwili kati ya hivi – shayiri na hops. Trnka na wenzake wanasema kwamba mazao ya kiasili ambayo wazalishaji bia wanategemea kutengeneza bia – yanayoitwa hops za kiasili – yatakabiliwa na ""ugumu zaidi kulima.""
Utafiti wa Trnka unaonyesha kwamba uzalishaji wa maua au hops za kiasili umepungua kwa asilimia 20 tangu miaka ya 1970 katika baadhi ya maeneo makubwa yanayozalisha zao hilo barani Ulaya.
Utafiti wa Trnka unahitimisha kwamba viwango vya asidi vitapungua kwa asilimia 31 ifikapo mwaka 2050.
Je, bia inakutana na janga la kimapokeo? Je, nini kinachoweza kufanyika ili kuhifadhi ladha yake katika siku zijazo?
Bia, mojawapo ya vinywaji vinavyopendwa duniani, na kinywaji cha kileo kinachopendwa zaidi kwa kiasi, kimekuwa sehemu ya jamii tangu wanadamu walipogundua kilimo.
Ushahidi wa vinywaji vya pombe vilivyotengenezwa kutokana na nafaka vimepatikana kutoka maeneo mbalimbali kama vile Jiahu, tovuti ya Neolithic nchini China inataja 5700 KK, na jamii za awali za Uhispania za Andean, kama vile tamaduni ya Moche kuanzia Karne ya Pili hadi ya Nane BK.
Katika eneo la Mashariki ya Kati, maandiko na mihuri ya Mesopotamia inaonyesha bia ikinywewa.
Hivyo kuna ushahidi wa bia kutengenezwa kwenye kila bara la dunia ya kale.
CHANZO CHA PICHA,
GETTY IMAGES
Kwa kawaida bia hutengenezwa kwa kutumia viungo vinne: maji, shayiri iliyochachushwa, hamira na maua ya kipekee 'hops'.
Maganda ya shayiri yanamenywa kwenye maji ili kuzipa unyevu na kuanzisha mchakato wa kuota.
Kisha, yanachujwa na kukaushwa kwenye tanuru ili kuzuia yasiendelee kuota. Wakati yanapoanza kuota, huzalisha kemikali iitwayo amylase ambayo hubadilisha wanga ulio kwenye maganda kuwa sukari.
Sukari hizi ni muhimu kwa ladha ya bia, na pia humezwa na hamira na baadaye kuchachusha bia ili kutengeneza pombe.
Baada ya kukauka, shayiri hiyo inachomwa kwenye tanuru. Kadri muda wa kuchoma na joto linavyokuwa kubwa, ndivyo rangi ya mwisho inavyokolea na ladha inavyozidi kuwa tayari.
Baada ya hapo, shayiri iliyochachushwa inasagwa na kuunganishwa na maji ya moto ili kutoa sukari. Mchanganyiko huu kisha unachemshwa na maua maalum hops zilizokauka, kisha kupozwa hadi kufikia takribani 20°C (68°F).
Baada ya kupoa, hamira inaongezwa. Hatua ya kuchachusha huchukua wiki kadhaa, kisha bia inachujwa na kujazwa katika chupa.
Kabla ya Mapinduzi ya Viwanda na kuanzishwa matumizi ya tanuru na vyombo vya chuma, hops zilikuwa zikikaushwa juu ya moto, jambo ambalo lilileta ladha ya moshi mkali kwenye bia, anasema Shellhammer hadi baada ya Mapinduzi ya Viwanda na matumizi ya chuma kuwa maarufu.
Shayiri ina harufu na ladha tamu, hivyo hops ni muhimu katika kusaidia kupima ladha tamu na chungu kutoka kwenye hops.
""Ladha ya hops ilikua muhimu kama viungo vingine vya bia, badala ya kuwa shughuli tu ya kitaalamu katika mchakato wa kutengeneza bia.""
CHANZO CHA PICHA,
GETTY IMAGES
Utafiti kuhusu mabadiliko ya tabianchi uliofanywa na Trnka na wenzake ulilenga aina za hops za kiasili.
Kuongezeka kwa joto kunakosababishwa na mabadiliko ya tabianchi kumehamasisha mwanzo wa msimu wa kilimo wa hops za kiasili nchini Ujerumani na Czech kwa siku 13 kati ya mwaka 1970 na 2018, na pia kukomaa kwake kumekuwa mapema kwa siku 20.
Makadirio ya Trnka yanaonyesha kwamba ifikapo mwaka 2050, mavuno ya hops za kiasili yatapungua kati ya 4.1% na 18.4% ikilinganishwa na miaka ya 1989-2018, pamoja na kupungua kwa kiasi cha asidi, kutokana na ongezeko la joto na ukame unaoendelea kuongezeka mara kwa mara.
""Lakini, ikiwa unataka kulima hops zile zile ambazo mababu zetu walilima tangu karne ya 19, au hata kabla, hizi hops za kiasili ambazo zinathaminiwa sana ambazo ni maarufu sana nchini Czech, kuna namna za kubadilisha,"" anasema Trnka.
Aina mpya za hops zinatengenezwa ili kuwa kukabiliana zaidi na mabadiliko ya tabianchi, anasema Skypeck, lakini kutengeneza aina mpya ya hops kutoka mwanzo hadi uzalishaji kamili kunaweza kuchukua hadi miaka 10.
Kwa mfano, aina mpya inaweza kuonyesha upinzani zaidi kwa joto lakini bado inaweza kuhitaji kiasi sawa cha maji, anasema.
""Watengenezaji bia hutumia mbinu tofauti pia.
Wazalishaji bia nchini Marekani mara nyingi hawatumii aina moja tu ya hops katika bia zao, badala yake hutumia ladha na harufu tofauti ili kuunda upekee.
Kwa upande mwingine, watengenezaji bia wa Kijerumani wanaweza kupata hasara kutumia aina mpya za hops kwa sababu hawataki kubadilisha bia zao ambazo zimekuwa thabiti kwa miaka.""
CHANZO CHA PICHA,
GETTY IMAGES
Christian Ettinger, muasisi wa Hopworks Urban Brewery huko Portland, nchini Marekani anasema kuwa moja ya bia zao za kawaida inaweza kuwa na aina kati ya mbili na tano za hops, jambo linalomuwezesha mtengenezaji huyo kubadilisha utengenezaji kulingana na mabadiliko ya mavuno.
Upungufu wa maji ni moja ya sababu kuu za mavuno duni nchini Marekani, jambo linalosababisha gharama za hops kupanda, anasema Ettinger. ""Bia imekuwa kinywaji chenye kileo kinachopendwa zaidi kwa miaka 9,000, na sehemu ya hilo ni upatikaji wake wa bei nafuu.
Ni jukumu letu sisi kama waendelezaji kuhakikisha kuwa bado inapatikana kwa wote.""
Ettinger amekuwa akitengeneza bia kwa miaka 30 na katika kipindi hicho ameona jinsi sekta hiyo ilivyobadilika katika kukabiliana na mabadiliko ya tabianchi kwa kuanzisha mbinu za kilimo endelevu ambayo inahusisha kilimo cha mazao mengine kati ya mimea ya hops ili kudhibiti magugu, kupunguza mmomonyoko wa udongo, na kuboresha afya ya udongo ambayo ni kuongeza nyenzo za kikaboni zenye kaboni nyingi zinazoboresha uwezo wa udongo kuhimili maji.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Hizi ni sababu tano za kwanini ujianike juani,5 Aprili 2025,"Nchini Uingereza, miale ya jua ina nguvu ya kutosha ya kuzalisha vitamini D kuanzia Aprili hadi Septemba, hivyo unahitaji kuongeza viwango vya vitamini D katika miezi hii ya kiangazi.
Binadamu tunahifadhi vitamini D tuliyoikusanya wakati wa kiangazi katika hifadhi yetu ya mafuta ili kuitumia wakati wa baridi!
Wengi wetu tuna viwango vya chini vya vitamini D wakati wa majira ya baridi, ukosefu huo hupelekea magonjwa mbalimbali, ikiwa ni pamoja na shida ya kupoteza kumbukumbu, kukosa kinga mwilini, na kisukari.
CHANZO CHA PICHA,
GETTY IMAGES
Mwanga wa jua huongeza utoaji wa homoni ziitwazo serotonin katika ubongo wako, homoni ambazo hukufanya ujisikie utulivu na umakini.
Utafiti mmoja uligundua kuwa watu huwa na viwango vya juu vya serotonini katika damu zao wakati wa siku angavu ikilinganishwa na siku ya mawingu.
Pia waligundua kuwa kiwango cha uzalishaji wa serotonini kwenye ubongo kina uhusiano wa moja kwa moja na muda ambao kuna mwangaza wa jua.
Kuna baadhi ya tafiti zinaeleza, mwanga wa moja kwa moja wa jua, unaweza kusababisha seli za ngozi yako kuzalisha homoni za endorphins, ambazo pia hukufanya ujisikie vizuri!
Mwangaza wa jua pia hupunguza shinikizo la damu moja kwa moja. Wanasayansi kutoka Chuo Kikuu cha Edinburgh walifanya utafiti. Ikiwa utaweka mkono wako kwa dakika 20 tu juani, zinatosha kuongeza uzalishaji wa gesi ya Nitric oxide (NO) kwenye ngozi yako.
Gesi hii husababisha mishipa yako ya damu kupanuka, na kupunguza shinikizo la damu. Kwa hivyo kuna sababu nyingi za kuhakikisha unapata vitamini D.
CHANZO CHA PICHA,
GETTY IMAGES
Vitamini D ni muhimu kwa afya ya mifupa, haijalishi umri wako, na hukufanya uwe na nguvu zaidi. Utafiti wa hivi karibuni uligundua kuwa kula vitamini D kunaboresha nguvu ya misuli ya wanariadha, kwa kuchochea ukuaji wa seli za misuli.
Pia kuna ushahidi kwamba Vitamin D vinasaidia kukukinga na maambukizi ya njia ya upumuaji na kuongeza uimara wa mfumo wako wa kinga ya mwili.
CHANZO CHA PICHA,
GETTY IMAGES
Ni kweli kwamba unaweza kupata baadhi ya vitamini D kutoka katika chakula, lakini ni vigumu sana kupata vitamini D vya kutosha kutokana na chakula pekee.
Vyanzo bora vya vitamini D ni samaki wa mafuta. Lakini kula vya kutosha ili kupata vitamini D unavyohitaji itakuwa ngumu. Kwa bahati nzuri, ni rahisi kuvipata kupitia jua. Mara tu mwanga wa jua unapopiga ngozi yako, mwili wako unaweza kunyonya mionzi na kuibadilisha kuwa kirutubisho hiki chenye nguvu.
CHANZO CHA PICHA,
GETTY IMAGES
Kiasi cha jua unachohitaji ili kupata kiwango bora cha vitamini D kinategemea aina ya ngozi yako na mahali unapoishi. Jambo muhimu zaidi ni kutounguza ngozi yako.
Ngozi nyeusi zina rangi inayoitwa melanin ambayo huwa ni kama kinga ya asili ya jua, hunyonya mionzi ya jua na kuilinda ngozi dhidi ya uharibifu.
Unaweza kufikiria kuwa kupigwa na jua kwenye uso wako inatosha lakini ili kufaidika zaidi, unapaswa kuweka wazi mikono na miguu yako pia. Unatakiwa utoke nje hata ikiwa kuna mawingu, kwani bado unaweza kupata mionzi hii hata kama kuna wingu jepesi.
Huenda umewahi kusikia kuwa haitakiwi kwenda nje katikati ya mchana, wakati jua ni kali zaidi, lakini kutembea wakati wa mchana ni njia bora ya kupata dozi yako ya vitamini D ya kila siku.
""Kwenda nje wakati wa mchana, ndipo unapotengeneza vitamini D nyingi zaidi,"" anasema Prof Ann Webb kutoka Chuo Kikuu cha Manchester. Ushauri huu ni kwa watu wanaosihi Uingereza tu na sio katika nchi ambazo jua ni kali sana.
Ikiwa utatoka nje kwa muda mrefu sana, kuna hatari ya ngozi yako kuungua, hivyo ni muhimu kuilinda ngozi yako. Hakikisha umeuifunika au kujipaka mafuta ya kuzuia jua.
Pengine unatamani ukae juani kwa muda mrefu, lakini vitamini D nyingi hutengenezwa dakika za mwanzo tangu miale ya jua ianze kukupiga. Na kupunguza muda wa kukaa juani, ni njia bora ya kuzuia ngozi kutoungua.
Wakati wa miezi ya baridi, unaweza kula vitamini D. Mikrogramu 10 ni kiwango mwafaka kufurahia manufaa mbalimbali ya vitamini hivi.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mpishi anayetumia kuvu kutengeneza chakula kitamu,4 Aprili 2025,"Babake Wayu-Hill-Maine ana asili ya Cuba, lakini walihamia Norway. Wazee wa mama yake walikuwa na asili ya Kihindi ambao walihamia Sweden kutoka Kenya.
Wakati akikuwa, Mama yake alitoa mafunzo ya mapishi ya Kihindi kwa majirani zake. Kwa hiyo, nyumba yao ilikuwa daima na harufu ya vyakula mbalimbali kutoka duniani kote.
Kwa sababu watu wa tamaduni mbalimbali waliishi nyumbani mwao, walikuwa na viungo na vyakula vitamu kutoka tamaduni mbalimbali ulimwenguni. Hilo lilimfanya kuwa na nia ya kujaribu mapishi mapya kwa kuchanganya viungo hivi tangu akiwa na mdogo.
CHANZO CHA PICHA,
UC BERKELEY
Baada ya kumaliza shule, alisoma sanaa ya upishi katika shule maarufu za upishi huko Ulaya na Amerika. Kisha akahamia Marekani.
Huko, kwanza alifanya kazi kama karani wa duka na kisha kama mpishi katika mikahawa kadhaa, akiboresha ufundi wake zaidi. Mmiliki wa mkahawa alifurahishwa baada ya kuonja sandwich mpya aliyoitengeneza na hivyo kuamua kumpa kazi.
Alikuwa na ustadi wa kupika na wakati huo huo, nia ya kutumia sanaa ya upishi kwa msaada wa sayansi. Alimaliza elimu yake ya chuo kikuu huku akifanya kazi katika mikahawa. Kisha akajiunga na Chuo Kikuu cha Harvard kama mwanafunzi wa utafiti ili kusoma shahada ya udaktari katika biokemia mwaka 2020.
Chuoni alisoma athari za biokemikali - yaani vijidudu vya tumboni pale kemikali mbalimbali tunapozitia tumboni, ikiwa ni pamoja kupitia chakula.
Hill-Maine alikuwa na wasiwasi kuhusu kiasi kikubwa cha chakula kinachozalishwa na kupikwa na kutupwa. ""Theluthi moja ya chakula kinachozalishwa nchini Marekani kinatupwa,"" anasema.
Tafiti mbalimbali zinaonyesha kuwa kiasi kikubwa cha chakula kinapotea bure, si tu maganda ya mayai na maganda ya matunda.
CHANZO CHA PICHA,
UC BERKELEY
Nilipokuwa nikifanya kazi katika mikahawa, wataalamu wenzangu wa upishi wa Indonesia walinijulisha juu ya mlo uitwao ahnsam, ambao ni maarufu nchini mwao, hasa katika kisiwa cha Java Magharibi.
Chakula hiki hutengenezwa kutokana na mabaki baada ya kukamua mbegu za soya ili kupata tuwi la soya, na makapi yanayobaki baada ya kuponda karanga ili kupata mafuta.
Wanaongeza kiasi kidogo cha kuvu aina ya Neurospora kwenye mchanganyiko huo, kama vile kuongeza kiasi kidogo cha curd kwenye maziwa ili kutengeneza mtindi.
Kuvu huumua na kuchachusha mchanganyiko huo, kisha hukitayarisha hadi kiwe tyari na kinachofaa kwa matumizi ya binadamu. Baadhi ya kemikali zinazotolewa huzipa chakula hicho umbo la sifongo na ladha ya jibini kama mkate ulioangaziwa na jibini.
Hill-Maine alichukua kuvu aina ya Neurospora kwa ajili ya utafiti wake wa udaktari. Kwa utafiti wake, pia alileta pamoja taasisi za sanaa za upishi na wataalam wa upishi.
Katika utafiti wao, waligundua kuwa kuvu hubadilisha seli kama vile pectin na selulosi, ambazo haziwezi kumeng'enywa na binadamu, kuwa chakula kinachoweza kumeng'enywa, chenye lishe na ladha katika takribani saa 36.
Pia waligundua kuvu la Neurospora halitoi sumu yoyote ambayo ni hatari kwa wanadamu. Hii ina maana kwamba hakuna madhara katika kula kuvu hii.
""Kiasi cha protini ambacho kinaweza kumeng'enywa huongezeka. Vile vile, ladha na harufu pia hubadilika kutokana na mabadiliko ya kemikali ambayo kuvu hufanya,"" anasema Hill.
CHANZO CHA PICHA,
UC BERKELEY
Kinaweza kuwa chakula cha lishe; Lakini ikiwa hakina ladha nzuri, hakuna mtu anaekitaka. Swali muhimu ni, 'Je, chakula kina ladha nzuri?'"" anasema Hill-Maine.
Walifanya majaribio katika mkahawa wa Alchemist kwa Wazungu ambao hawakuwahi kuonja chakula cha Ahnsam hapo awali.
Wataalamu wa upishi wa walifanya majaribio kwa kukuza kuvu hii kwenye ahnsam ya Kiindonesia, pia karanga, korosho, pine, na mchele.
Uundaji wa vitafunwa vya Intermedia ni mwendelezo wa utafiti huu. Kuvu ya Neurospora lazima iwekwe kwenye wali uliopikwa na kuruhusiwa kuchachuka kwa saa sitini. Mchele utageuka rangi ya dhahabu. Unapaswa kuandaa custard kwa kutumia mchele huu. Juisi kidogo cha limao huongezwa juu yake.
""Hapo awali tuliamua kutengeneza vitafunio viitamu kwa sababu kuvu hii ina ladha ya viungo kidogo. Lakini tunapochachusha kuvu hii kwenye mchele uliopikwa, ladha ya kachumbari na ladha ya matunda ilitokea, kwa hivyo tukaanza kutengeneza vitafunio vitamu,"" anasema Munk, mpishi mkuu katika Mkahawa wa Alchemist.
Kwa kuzingatia utafiti huu, Alchemist Restaurant imeanzisha maabara ya upishi iitwayo ""Spora"" kwa lengo la kuendeleza sanaa ya upishi kwa msaada wa sayansi.
""Huu ni utafiti wa kisayansi ninaofanya, sanaa mpya ya upishi kutokana na mtazamo wa kisayansi. Yaani mtazamo Mpya wa kisayansi wa chakula,"" anasema Hill-Maine.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Waridi wa BBC: 'Tulipishana miaka 40 na mume wangu lakini nilimpenda',9 Aprili 2025,"""Watu wengi walidhani nimefuata mali, sikuwaza kabisa kuhusu mali na baada ya kufariki mitandao ilinishambulia sana amefuata mali, atamuua huyu mzee, wakawa wanatuma picha zangu mbaya mbaya lakini nilimuomba Mungu akanipa ujasiri""
Doreen Kimbi, 40 ni mfanyabiashara na mjasiriamali wa masuala ya utalii katika mikoa ya Kaskazini mwa Tanzania na pia anajihusisha na kusaidia wazee.
Shughuli zake za biashara alizianza kabla hata ya kuolewa na Mrema.
CHANZO CHA PICHA,
DOREEN KIMBI
Ndoa yake ilidumu kwa muda wa miezi mitano tu, kabla ya mume wake mpenzi kufaririki dunia na kuzua mjadala mkubwa nchini Tanzania.
Mjadala wa kwanza ulijiegemeza kwenye utofauti mkubwa umri kati yake na Mrema. Walitofautiana miaka 40, ambao unatosha kuwa mjukuu wake.
Doreen anasema upendo ndio uliomsukuma kuolewa na Mrema, na sio mali, umaarufu ama cheo chake.
""Ni upendo nilichokuwa nataka, ni mapenzi alininipenda na nilimpenda na bado nampenda,"" alisema kwa hisia.
Alikiri kwamba umri wake ulikuwa tofauti na wa mume wake, lakini hakuwahi kuona kuwa ni tatizo.
""Umri ni namba tu kwangu, haikuwa tatizo, ila kwa watu wengine ndio ilikuwa changamoto,"" aliongeza Doreen.
CHANZO CHA PICHA,
DOREEN KIMBI
Doreen anapenda Wazee. Amekuwa akiishi nao na kuwatunza. mapenzi yake kwa wazee, ilijenga urahisi hata alipokutana na Mzee Mrema.
Alikuwa akimjua tangu akiwa mtoto, kwa kumuona na kumsikia kupitia vyombo vya habari, Lakini kwa mara ya kwanza alikutana nae Kanisani.
""Tulikutana kanisani, nilikuwa namjua zamani nikiwa mtoto namuona, lakini wakati huo nilikuwa naye kabisa,"" alisema Doreen
Alikaa kwenye uhusiano na Mrema miezi mitatu kabla hajaamua kumtakia kuwa anataka kufunga naye ndoa.
""Siku ananiambia nilishtuka alitumia Padri kuniambia, nikasema kumbe anamaanisha, lakini nikawa nafikiria umri wake,"" alieleza Doreen.
Hata hivyo, Doreen anasema aligundua kuwa Mrema alikuwa na mapenzi ya kweli hivyo hakuwa na budi kukubaliana naye na kuanzisha uhusiano naye.
CHANZO CHA PICHA,
DOREEN KIMBI
Baada ya ndoa yake, jina la Doreen lilitawala vyombo vya habari na mitandao ya kijamii, huku vichwa vya habari vikisema ""aolewa na mzee"" na wengine wakiandika kuwa alifunga ndoa kwa ajili ya mali.
Doreen alisema kuwa familia yake ilijua ukweli na alisisitiza kuwa hakuwa na nia ya kutafuta mali, bali aliolewa kwa upendo.
""Watu wengi waliandika hivyo, lakini hata sikufikiria kuhusu mali zake wala sikujua kama ana mali, kwani tayari alikuwa na watoto wakubwa. Mimi nilikuwa najua tu napendwa,"" alisema Doreen kwa msisitizo.
Doreen alikiri kuwa maisha ya ndoa yalikuwa mazuri na kwamba hakukuwa na changamoto kubwa. Alijivunia kuwa mama, mke, na bibi katika familia yake.
""Nilikuwa namuuguza alipoumwa,"" alisema kwa furaha, akielezea jinsi alivyomtunza mumewe hadi mauti yalipomfika.
Baada ya kifo cha Mrema, Doreen alikumbana na mashambulizi makali kutoka kwa watu mitandaoni.
Alielezea jinsi alivyoshambuliwa na picha na maneno mabaya yaliyoenezwa kwenye mitandao, akisema kuwa hali hiyo iliumiza sana.
""Nilishambuliwa zaidi wakati nikiwa nimefiwa, niliachana na mitandao, nilinyang'anywa simu na ndugu zangu,"" alisema Doreen, huku akionyesha huzuni kwa namna alivyovurugwa na mitandao ya kijamii.
Aliongeza kuwa familia yake ilimsaidia sana katika kipindi hicho kigumu, na watoto wake walihitaji msaada wa kisaikolojia ili kukabiliana na mashambulizi hayo.
""Mtoto wangu alikuwa anasoma shule ya kimataifa huko Moshi ambapo walikuwa huru kuangalia tv, kuwa na simu na hata magazeti hivyo alikuwa anaona kila kitu, na ilikuwa inamuumiza sana""
CHANZO CHA PICHA,
DOREEN KIMBI
Licha ya changamoto hizo, Doreen aliendelea kuishi maisha ya furaha, akijivunia familia yake na miradi yake mwenyewe.
Alisema kuwa kuolewa na Mrema haikuwa kwa bahati mbaya, kwani alikusudia kuendelea kusaidia wazee, jambo ambalo alikuwa akilifanya hata kabla ya kuolewa na Mrema.
""Wakati namuuguza aliniambia Doreen, naomba nikufie mikononi mwako, usiniache."" Alisema kuwa alitimiza ombi hilo na kumshika mumewe hadi alipofariki na alifariki akiwa mikononi mwake.
Doreen alisema kuwa tangu kifo cha mumewe, hajawahi kuwa sawa kabisa. ""Nashindwa kueleza, bado kuna vitu nakumbuka, na mpaka leo sijaamua kuwa na mtu mwingine. Ninasali sana,"" alisema huku machozi yakimtoka.
Doreen anaendelea kuishi na kumbukumbu za mumewe na anajivunia kuwa na familia yake na miradi ambayo inamsaidia kuendelea kufanya kazi ya kusaidia wazee.
Aliwapenda wazee kabla ya kukutana na Mzee Mrema na anawapenda hata baada ya kifo cha Mrema, na sasa anazindua Kituo chake cha kusaidia wazee alichokipa jina la mumewe, Agustine Lyatonga Mrema, ili kumuenzi na kuenzi wazee anaowapenda sana.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Nywele bandia marufuku 'Miss Ivory Coast',6 Aprili 2025,"Kwa zaidi ya miongo sita, kumekuwa na mifano miwili tu ya kipekee ya hivi karibuni ya Marlène-Kany Kouassi, aliyeshinda taji la Miss Ivory Coast mwaka 2022 akiwa amependeza kwa nywele zake fupi za asili.
Ushindi wake haukuwa wa kipekee tu nchini Ivory Coast bali hata duniani kote, ambako viwango vya urembo vya Magharibi mara nyingi hutazamwa kama ndivyo vinavyotakiwa na washiriki na hata majaji.
Mabadiliko yameanza kujitokeza taratibu mwezi Disemba mwaka jana, Angélique Angarni Filopon kutoka kisiwa cha Karibiani cha Martinique ambayo ni sehemu ya Ufaransa, alivuma baada ya kutangazwa kuwa Miss France, hasa kwa sababu ya umri wake ana miaka 34 na pia kwa sababu alikuwa na nywele fupi za Afro.
Lakini mwaka huu waandaaji wa shindano la Miss Ivory Coast wameamua kufanya mageuzi kuanzia mwanzo kabisa.
Na kupiga marufuku mawigi, nywele za bandia na urefushaji nywele kuanzia hatua za awali za mashindano hayo, ambayo hufanyika katika miji 13 nchini kote pamoja na wale wanaoishi ughaibuni.
""Tunataka washiriki wawe wa asili, iwe ni kwa nywele zilizopakwa dawa au zilizosokotwa, nywele hizo lazima ziwe zao wenyewe. Urembo lazima uwe wa kweli,"" alisema Victor Yapobi, rais wa kamati ya maandalizi ya Miss Ivory Coast, alipokuwa akizungumza na BBC.
Ivory Coast ndio nchi pekee barani Afrika inayotekeleza marufuku hii katika shindano la kitaifa.
Bwana Yapobi alisema waandaaji wa mashindano hayo nchini Ivory Coast kwa muda mrefu wamekuwa wakijitahidi kuhimiza muonekano wa asili zaidi , kwa mfano kufanya mabadiliko ya muonekano kwa urembo ni marufuku na matumizi ya dawa za kupunguza weusi wa ngozi hayakubaliki.
""Tumeamua mwaka huu kuonyesha uzuri wa asili wa wasichana hawa,"" alisema.
Mabadiliko mengine pia yameanzishwa, kama kuruhusu wanawake wafupi kidogo kushiriki , kima cha chini sasa ni mita 1.67 (futi 5.4), kuongeza umri wa juu kwa miaka mitatu hadi kufikia miaka 28, na jambo muhimu zaidi kupunguza ada ya ushiriki kuwa dola 30 hadi dola 50.
""Mabadiliko haya ya vigezo yametokana na kuona kuwa wasichana hawa walikuwa wakitumia fedha nyingi sana kushiriki na ilikuwa ikiwalemea kifedha,"" aliongeza.
BBC ilipohudhuria shindano la awali mjini Daloa, jiji kuu la eneo la magharibi la Haut-Sassandra, mshiriki mmoja alifurahi sana kutokana na kanuni mpya akihisi kwamba zinampa nafasi nzuri zaidi ya kushinda kwa kuwa hapendi kuvaa nywele bandia.
Hatua hiyo iliyolenga kusherehekea uzuri wa asili wa Mwafrika imechochea mjadala mkubwa nchini humo, ambako nywele bandia na za kusuka ni maarufu sana.
Kama chaguo la mitindo, wanawake wengi wanapenda ubunifu unaowezeshwa na wigs na nywele za bandia. Pia hutumika kama ""mitindo ya kulinda nywele"" yaani kupunguza mvutano na kuvutwa kwa nywele kila siku ambavyo vinaweza kusababisha kukatika.
Hali hii ilionekana kwa baadhi ya washiriki mjini Daloa waliokuwa na maoni kuwa kanuni hiyo imeondoa kipengele cha kujieleza binafsi.
""Mimi ni shabiki wa mawigi. Napenda mawigi"" alisema mshiriki na mtaalamu wa urembo Astrid Menekou. Msichana huyo mwenye umri wa miaka 24 aliambia BBC kuwa alishtushwa awali na kanuni ya kupiga marufuku mawigi na nywele za bandia.
""Sikutegemea marufuku hii! Lakini napenda nywele zangu, na hilo ni sawa.""
Kanuni hiyo mpya imewafanya washiriki kufikiria zaidi kuhusu dhana ya urembo na imebadili mitazamo ya baadhi yao, kama Laetitia Mouroufie.
""Mwaka jana nilivaa nywele za kusuka kwa sababu nilidhani ndivyo urembo unavyopaswa kuwa,"" alisema mshiriki huyo mwenye umri wa miaka 25.
""Mwaka huu, najisikia mwenye kujiamini zaidi kwa kuwa mimi mwenyewe.""
Iwapo mashindano haya yataweza kubadili mitazamo hata nje ya ulimwengu wa urembo, yanaweza kuwa na athari kubwa kiuchumi.
Mawigi yaliyotengenezwa kwa nywele halisi za binadamu ambayo yanaweza kudumu kwa miaka mingi yakitunzwa vizuri , huuzwa kwa bei ya kati ya dola 200 hadi 4,000, huku zile za plastiki zikiuzwa kwa dola 10 hadi 300.
Sekta ya biashara ya nywele nchini Ivory Coast inakadiriwa kuwa na thamani ya zaidi ya dola milioni 300 kwa mwaka, huku mawigi na nywele za kusuka zikichukua sehemu kubwa ya soko hilo.
""Marufuku hii si nzuri kwetu,"" alisema Ange Sea, mjasiriamali wa saluni mwenye umri wa miaka 30 mjini Daloa, alipoongea na BBC.
""Wanawake wengi wanapenda mawigi. Hii itaathiri biashara yetu na tunapata faida kubwa zaidi tunapofanya kazi za kusuka nywele bandi.""
Katika saluni yake, gundi hutumika kuunganisha mawigi kwa uangalifu ili zionekane za asili zaidi na wanawake hutumia saa nyingi wakisuka au kuweka nywele bandia.
Hii inaonyesha jinsi utamaduni wa mawigi umejikita sana Afrika Magharibi, licha ya harakati ya kuenzi nywele za asili miongoni mwa wanawake weusi duniani ambayo imekua kwa kasi katika kipindi cha miaka kumi iliyopita.
Bidhaa za nywele za asili zimekuwa rahisi kupatikana kwa sasa na watu maarufu wanahamasisha matumizi ya nywele asilia wamejaa mitandaoni kote duniani, wakitoa ushauri kuhusu namna ya kutunza na kutengeneza nywele za asili jambo ambalo linaweza kuchukua muda mwingi.
Hapo awali, ilichukuliwa kuwa si ya kitaalamu mwanamke kuvaa nywele zake za asili, na ilikuwa jambo la kushangaza kuwaona wanawake weusi kwenye runinga kama watangazaji au wakurugenzi wakuu wa mashirika wakiwa na nywele zao halisi.
Kwa mujibu wa Florence Edwige Nanga, mtaalamu wa nywele na ngozi ya kichwa katika jiji kuu la Abidjan, hali hiyo bado ipo nchini Ivory Coast.
""Fungua tu runinga , utaona karibu kila mwanahabari amevaa wig,"" alisema mtaalamu huyo akizungumza na BBC.
""Urembo huu wa nyongeza una mvuto, lakini pia unaweza kuleta matatizo kama vile kupoteza nywele au maambukizi ya ngozi ya kichwa,"" alionya.
Kwa kuwa duru za awali za mashindano zimeshaanza, mjadala unaendelea kuhusu kama mashindano ya urembo yanapaswa kuweka kanuni za urembo au wanawake wenyewe waamue namna wanavyotaka kuonekana.
Huenda matokeo yakawa kwamba jamii ya Ivory Coast ikawa tayari kukubali mitazamo yote miwili ya kuvaa nywele asilia au kutumia wigs na nywele za kusuka, kwa mabadiliko kadri mtu anavyopenda.
Bw. Yapobi alisema maoni aliyopokea kuhusu kanuni hizo mpya yamekuwa ya ""ajabu sana"" na yanaonyesha wazi kuwa yameleta athari chanya.
""Kila mtu anatupa pongezi. Kila mtu, hata kutoka nje ya nchi. Napokea barua pepe na jumbe za WhatsApp kutoka kila mahali wakitupongeza kwa kutaka kurejea kwenye asili yetu.""
Alisema hakuna uamuzi uliokuwa umefanyika kuhusu kama marufuku ya kuvaa wig itawahusu washiriki 15 watakaofika fainali ya Miss Ivory Coast 2025.
Tamasha hilo kubwa linatarajiwa kufanyika katika hoteli moja jijini Abidjan mwishoni mwa mwezi Juni na litarushwa moja kwa moja kupitia runinga ya taifa.
""Ikifanikiwa, tutaendelea na kuendeleza mpango huu kwa miaka ijayo,"" alisema Bw. Yapobi.
Kwa Doria Koré, ambaye alikuja kutangazwa kuwa Miss Haut-Sassandra, taji lake lina maana kubwa zaidi: ""Kushinda nikiwa na nywele za asili kunaonesha uzuri wa kweli wa wanawake wa Kiafrika.""
Bi Dali alisema anaondoka na kitu chenye thamani kubwa zaidi – kujiamini: ""Sijashinda, lakini najivunia. Huyu ndiye mimi.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Vipodozi: Unajua hatari ya Kope bandia, wanja na rangi ya mdomo unayotumia?",2 Aprili 2025,"Nakubali kwamba sikuwa mwangalifu sana kuhusu kusafisha vifaa vyangu vya kujipodoa au kuangalia tarehe za mwisho wa matumizi, na hivyo niliamua kuvipeleka Chuo Kikuu cha London Metropolitan nchini Uingereza ili kufanyiwa utafiti.
Dk. Maria Pilar Botesalvo, mhadhiri wa sayansi ya viumbe katika kitivo cha Sayansi ya Binadamu, alisimamia utafiti huo. Aliongoza timu iliyofanyia utafiti zaidi ya kope bandi 70 zilizokwisha muda wa matumizi, vijiti vya kupambia kope, penseli za kupakia rangi ya mdomo, rangi ya kupaka usoni, pamoja na brashi na sponji.
Tuligundua kuwa idadi ya bakteria katika sampuli za vipodozi nilivyopeleka ilikuwa ya juu sana.
""Vipodozi vyenye bakteria zaidi ni kope au penseli ya wanja,"" anasema Dk. Salo.
Bakteria hao ni pamoja na staphylococcus. Pia tulipata bakteria wa staphylococci katika sampuli nyingine za utafiti, brashi, sponji na ujiti wa kope.'
Bakteria wa staphylococcus wanaweza kusababisha aina nyingi za magonjwa. Ikiwemo kuvimba hadi maambukizi makubwa zaidi kama vile kiwambo cha sikio na maambukizo ya ngozi.
Hapa swali linatokea akilini mwangu; kwa nini sijapata madhara yoyote kati ya haya licha ya kutumia kope hizi za bandi mara nyingi?
""Ikiwa ngozi yako ni nzuri, maanake ina ulinzi mkali,"" anaelezea Dk Salo. Hakuna kinachoweza kukupata katika hali kama hiyo.'
'Lakini ikiwa ngozi yako imejeruhiwa mahali fulani, kuna mkwaruzo au una vidonda kwenye ngozi yako, hapa ndipo bakteria wanaweza kuingia na kusababisha uharibifu.
""Ikiwa mtu ana mfumo dhaifu wa kinga ya mwili, bakteria wanaweza kuleta matatizo pia..""
Aina zote za bakteria zinaweza kuwa kwenye mikono, na ikiwa husafishi mikono, kuna hatari ya kuhamisha vijidudu kutoka katika mikono hadi katika vipodozi vya urembo.
Dk. Buti Salo baada ya utafiti wa baadhi ya bidhaa hizi, amesema ""tulipata bakteria kama Enterobacteriaceae, ambayo kwa kawaida hupatikana kwenye utumbo.""
Hii ni kutokana na usafi mdogo, na wadudu hawa wametoka kwenye kinyesi kupitia matone ya maji wakati wa kujisafisha au kusafisha choo.
Baadhi ya bakteria aina ya Enterobacteriaceae wanaweza kusababisha maambukizi ya njia ya mkojo, maambukizi ya njia ya hewa, maambukizi ya mifupa na moyo.
CHANZO CHA PICHA,
GETTY IMAGES
Timu ya watafiti katika Chuo Kikuu cha Metropolitan pia imepata fangasi wanaoitwa Candida katika vipodozi. Ikiwa fangasi hawa wataingia kwenye ngozi, wanaweza kusababisha malengelenge na kuwashwa ukeni au mdomoni.
Utafiti uliofanywa kwa vipodozi 500 katika Chuo Kikuu cha Aston huko Birmingham, Uingereza - umegundua kuwa asilimia 79 hadi 90 ya vipodozi ambavyo watu hutumia vina aina fulani ya vijidudu, bakteria, au fangasi.
Dk. Amreen Bashir, mtafiti mkuu wa utafiti huo, alisema ""ingawa kuna bakteria kwenye vipodozi, lakini si lazima wawe na hatari kubwa ya kuambukiza. Maambukizi yanahitaji njia ya maambukizi, kama vile mkwaruzo.
Usafi, ikiwa ni pamoja na kuosha na kuua vijidudu, kunaweza kupunguza hatari.
Tarehe ya mwisho wa matumizi ni muhimu kwa sababu inaonyesha muda gani dawa katika bidhaa inaweza kuzuia ukuaji wa vijidudu. Bidhaa zilizo na kiwango cha juu cha maji zinaweza kuwa na hatari kubwa ya kupata vidudu baada ya kufunguliwa, kwani hutoa mazingira rafiki kwa bakteria na fangasi kukua.
Bidhaa zina tarehe tofauti za mwisho wa matumizi na tarehe ya mwisho baada ya kufungua bidhaa ni kati ya miezi 3 hadi 12.
Dk. Amreen Bashir anasema, ""ikiwa vipodozi havina tarehe ya mwisho wa matumizi, inashauriwa kuitupa baada ya miezi mitatu au mara tu unapofahamu kuwa imeingia vijidudu, kama vile ikianguka chini au kutumiwa na watu wengine, ili kupunguza hatari ya kuambukizwa.""
""Ikiwa watumiaji hawana uhakika kama vipodozi vyao vimeisha muda wake, ni bora kununua bidhaa mpya badala ya kuendelea kuitumia,"" ameongeza.
CHANZO CHA PICHA,
GETTY IMAGES
Dk. Buti Salvo anatoa vidokezo vichache vya kuzuia vipodozi kuingia vijidudu:
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, wanawake wanapokua anga za mbali wanakabilianaje na hedhi?",26 Machi 2025,"Sunita Williams pia aliingia angani kwa ajili ya safari ya anga za mbali ya ya siku nane lakini alilazimika kukaa huko kwa zaidi ya miezi 9. Wakati huo huo, Sunita Williams huenda alifikiria hilo au hakufikiria hili , kulingana na umri wake.
Lakini je, inakuwaje wakati mwanamke anapolazimika kuwa katia anga za mbali kwa miezi mingi angani kama yeye wakati wa siku za hedhi yake? Swali linatokea jinsi watakavyoshughulikia vipindi katika anga za mbali.
Kupata majibu sahihi kuhusu maswali haya, BBC imezungumza kwa mara ya kwanza na Dkt. Varsha Jain, 'daktari wa magonjwa ya wanawake wa anga za juu na ambaye amefanya kazi na NASA katika utafiti kuhusu afya ya wanawake angani.
Mnamo 2019, Dkt. Varsha Jain alizungumza na mwandishi wa BBC Emma Barnett kuhusu masuala haya.
Majibu ya Varsha Jain yamewasilishwa katika ripoti hii.
NASA ilikabiliwa na maswali sawa na hayo ilipomtuma mwanaanga wa kwanza wa kike wa NASA, Sally Ride, katika anga za mbali.
Wanaanga wakati huo walisema tusiwe na wasiwasi juu hilo hadi shida itakapojitokeza. Lakini wahandisi walilazimika kufanya mipango yote. Walipaswa kukadiria ni padi (visodo) vingapi vya za usafi ambavyo mtu angehitaji.
Wakati huo, ilikadiriwa kuwa vitambaa hivyo vya usafi 100 hadi 200 vinge hitajika kwa wiki. Baadaye, niligundua kuwa sikuhitaji visodo vingi.
Hivi sasa, wanaanga wa kike hutumia tembe za kudhibiti uzazi ili kukomesha hedhi zao. Maadamu wana afya njema, hakuna shida katika kuzitumia.
""Pia natafiti njia za kuepuka kupata hedhi.""
Mamia ya wanaanga kutoka nchi tofauti tayari wamekwenda angani, wakiwemo wanawake.
Mwanamke wa kwanza kwenda angani alikuwa Valentina Tereshkova kutoka Muungano wa Usovieti. Alipewa jukumu hili mwaka 1963.
Miaka 20 tu baadaye, shirika la anga za juu la Marekani NASA lilimtuma mwanaanga wake wa kwanza wa kike, Sally Ride, katia anga za juu.
Haya ndiyo maswali ambayo vyombo vya habari vilimuuliza Sally Ride alipoingia angani kwa mara ya kwanza.
CHANZO CHA PICHA,
NASA
Jibu la Varsha Jain kwa hili lilikuwa, ""Kuzoea mazingira ya anga ni sawa kwa wanawake na wanaume. Hata hivyo, kuna tofauti fulani.""
Wanawake wanahisi kiwango fulani cha uchovu au kuishiwa nguvu wanapoenda angani. Hivi ndivyo inavyotokea kwa wanaume wanaporudi duniani.
Wanaume wana uwezekano mkubwa wa kupata matatizo ya kuona na kusikia baada ya kurudi kutoka anga za juu, wakati wanawake wana uwezekano mkubwa wa kupata matatizo ya shinikizo la damu.
""Bado haijajulikana ikiwa hii inatokana na tofauti za kisaikolojia na homoni. Uchunguzi wa kina kuhusu masuala haya utaleta uelewa mzuri wa mabadiliko ya afya yanayosababishwa na safari ya anga ya muda mrefu.""
CHANZO CHA PICHA,
NASA
""Kuna vyoo viwili kwenye Kituo cha Kimataifa cha Anga cha Juu. Hata hivyo, havikuundwa kwa kuzingatia masuala ya hedhi pia.""
Mkojo wako hautapotea angani. Husindikwa tena na kutumika kutengeneza maji safi.
Hii ni kwasababu damu ya hedhi inachukuliwa kuwa ngumu. Vyoo kwenye kituo cha anga za juu haviwezi kutenganisha maji kutoka kwa hedhi, kwa hivyo maji ndani yake hayawezi kusindikwa tena.
""Kwa kuongeza, kuna baadhi ya vikwazo juu ya matumizi ya maji. Pia ni vigumu kudumisha usafi wa kibinafsi wakati wa hedhi unapokuwa katika anga za mbali.""
CHANZO CHA PICHA,
NASA
Dk. Varsha Jain anasema, ""Hakuna ushahidi kwamba usafiri wa anga una athari yoyote katika uzazi.""
Kuna wanawake na wanaume wengi ambao wamesafiri kwenda angani na wamepata watoto baada ya kurudi.
Hata hivyo, hatupaswi kusahau kwamba umri wa wastani wa wanawake wanaoanza safari ya anga za mbali ni miaka 38.
Ni uamuzi wao binafsi kuhifadhi mayai na mbegu zao za uzazi kwa ajili ya mimba zijazo. NASA haijaweka sheria zozote katika suala hili.
Wanaanga wako katika hatari ya kupata mionzi angani. Lakini hakuna habari juu ya athari kwenye uzazi.
Ubora wa mbegu za uzazi hupungua wakati wa kusafiri angani, lakini huongezeka tena baada ya kurudi Duniani. Madhara yake ya muda mrefu bado hayajajulikana.
""Wanawake huzaliwa na idadi ndogo ya mayai ambayo wanayo katika maisha yao yote. NASA inaunga mkono sana wanaanga ambao wanataka kuhifadhi mayai yao kabla ya misheni ya angani.""
CHANZO CHA PICHA,
NASA
""Nisingependa kutumia muda mwingi katika anga za juu kwasababu najua ya mabadiliko makubwa ya mwili yanayoweza kutokea .""
Mwili wa mwanadamu unaonekana kuzeeka haraka zaidi angani. Uzito wa mfupa hupungua. Haijalishi ni unajitunza vizuri kiasi gani au ni matibabu gani unayopata baada ya kurudi Duniani, bado huwezi kuepuka athari fulani.
Dk. Varsha Jain alisema, ""Pia nataka kuiona Dunia kutoka angani. Hata hivyo, naiona kama lengo la muda mrefu. Kwa sasa, ninafanya kazi yangu ninayoipenda duniani.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tundu Lissu asalia mikononi mwa polisi Tanzania,10 Aprili 2025,"Awali katika matangazo ya Amka na BBC yaliyoruka asubuhi hii, mwandishi mwandamizi wa Idhaa ya Kiswahili Florian Kaijage alieleza kwa undani tumachokifahamu kuhusu tukio hilo. Sikiliza.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kutana na wanasoka bibi vikongwe wanavyotishia soka la Afrika,7 Aprili 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Huyu ndiye Panzi mzalendo Tanzania? mdudu wa kipekee mwenye rangi za bendera ya nchi,2 Aprili 2025,"Mwandishi wa BBC Eagan Salla alitembelea msitu wa Pugu Kazimzumbwi na kuandaa taarifa ifuatayo...
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kwanini makavazi ya kisasa yamekuwa gumzo Nairobi?,4 Machi 2025,
Long Article,'Walidhani nitajifungua mtoto mwenye ulemavu sawa na wangu',26 Februari 2025,"Hata hivyo, sheria mpya ya kitaifa ya kuwalinda waalemavu, inaahidi kubadilisha hilo kwa kuhakikisha kuwa wanatambuliwa kisheria na kujumuishwa zaidi katika masuala ya kitaifa.
Lakini wanaharakati wanasema changamoto halisi sasa ipo katika utekelezaji.
Mwandishi wa BBC Fardowsa Hanshi, amerejea kutoka Mogadishu na kutuandalia taarifa ifuatayo.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"'Wasiwasi wangu mkubwa ni kwa binti yangu, inamaana tutakufa?'",21 Februari 2025,
Long Article,Fahamu mambo makuu aliyofanya Trump ndani ya mwezi mmoja,21 Februari 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,M23 ndani ya Bukavu: Je inaweza kuleta vita vya kikanda?,18 Februari 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Unknown,,,
