Type,Title,Date,Text
Long Article,Tundu Lissu asalia mikononi mwa polisi Tanzania,10 Aprili 2025,"Awali katika matangazo ya Amka na BBC yaliyoruka asubuhi hii, mwandishi mwandamizi wa Idhaa ya Kiswahili Florian Kaijage alieleza kwa undani tumachokifahamu kuhusu tukio hilo. Sikiliza.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi za soka Ulaya Alhamisi: Man City jicho kwa Guimaraes,10 Aprili 2025,"Manchester City wanafikiria kutoa kati ya euro 50-60m (£42-51m) kwa kiungo wa AC Milan na Uholanzi Tijjani Reijnders, 26, licha ya hivi karibuni kusaini mkataba mpya hadi 2030. (Calciomercato)
CHANZO CHA PICHA,
GETTY IMAGES
Everton wanatarajia kumpoteza mlinzi wa kati wa England Jarrad Branthwaite, 22, msimu huu huku Manchester United na Tottenham zikimtaka. (Sun)
Chelsea na Newcastle wanavutiwa na mshambuliaji wa Benfica na Ugiriki Vangelis Pavlidis, 26, lakini wanakabiliwa na ushindani kutoka kwa Barcelona na Atletico Madrid. (Record)
Arsenal na Liverpool wanatafuta mbadala wa Alexander Isak huku Newcastle wakisisitiza kwamba hawatamuuza mshambuliaji wao wa Sweden mwenye umri wa miaka 25. (i paper)
CHANZO CHA PICHA,
GETTY IMAGES
Newcastle, Wolves na Brentford wanamtazama mlinda lango wa Angers na Ivory Coast Yahia Fofana, 24, kabla ya uhamisho wa pauni milioni 15 msimu wa joto. (Football Insider)
Chelsea wanaongoza katika kinyang'anyiro cha kumsajili kiungo wa kati wa Sunderland na England chini ya umri wa miaka 21 Jobe Bellingham, 19, mbele ya Manchester United, Arsenal, Tottenham, Brighton na Crystal Palace. (Caught Offside)
Leeds itasikiliza ofa kwa ajili ya mlinda lango wa Ufaransa Illan Meslier, 25, na kutumia fedha hizo kusajili mbadala wa chaguo la kwanza. (Football Insider)
Juventus wako tayari kumuuza kiungo wa kati wa Brazil Douglas Luiz, 26, msimu wa joto, lakini wanataka karibu euro 40m (£34m). (Tuttosport)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Short Article,Sudan Kusini: Joto la kisiasa lapanda baada ya wanachama wa muungano wa upinzani kutofautiana,10 Aprili 2025,"CHANZO CHA PICHA,
REUTERS
Muungano mkuu wa upinzani nchini Sudan Kusini umeonekana kugawanyika, hali inayozidisha mzozo wa kisiasa unaoendelea nchini humo.
Kiongozi wa chama cha upinzani SPLM-IO , Dkt. Riek Machar, ambaye pia ni Makamu wa Kwanza wa Rais wa Sudan Kusini kufuatia makubaliano ya amani yaliyolenga kumaliza vita vya wenyewe kwa wenyewe vya muda mrefu dhidi ya serikali ya Rais Salva Kiir, aliwekwa chini ya kifungo cha nyumbani mwezi uliopita.
Hapo jana, kundi la viongozi waandamizi wa SPLM-IO lilitangaza nia ya kumteua Stephen Par Kuol kuwa kiongozi wa mpito hadi pale Dkt. Machar atakapokuwa huru.
""Tulichofanya ni kutatua mgogoro huu wa uongozi ambao umesababishwa na mgogoro unaotokana na kuwekwa kizuizini kwa mwenyekiti wetu na kutoroka kwa viongozi wetu wengine kama naibu mwenyekiti na katibu mkuu,"" alisema Par.
Hata hivyo, hatua hiyo ilipingwa na baadhi ya wajumbe wa chama hicho, huku Par Kuol akilazimika kujitetea dhidi ya madai kwamba alikuwa anatekeleza mapinduzi ya kisiasa ndani ya chama.
Ikiwa ni wiki mbili tangu Machar awekwe kifungo cha nyumbani Par sasa ametoa wito kiongozi huyo na wanachama wengine wakuu wa SPLM-IO ambao walizuiliwa kufuatia ghasia mbaya kaskazini mwa nchi waachiliwe huru.
""Kitendo hiki cha kuwekwa kizuizini kinadhoofisha kanuni za amani na mazungumzo muhimu kwa ukombozi wa taifa letu,"" alisema.
Umoja wa Mataifa umekuwa ukionya kuwa Sudan Kusini iko kwenye ukingo wa kurejea kwenye vita vya wenyewe kwa wenyewe kufuatia kuongezeka kwa mzozo kati ya Machar na rais ambao umeendelea kwa wiki kadhaa.
Viongozi hao wawili walikubaliana mnamo Agosti 2018 kumaliza vita vya wenyewe kwa wenyewe vilivyoua karibu watu 400,000.
Lakini katika kipindi cha miaka saba iliyopita uhusiano wao umezidi kuwa mbaya huku kukiwa na mivutano ya kikabila na ghasia za hapa na pale.
Soma pia:
Mfahamu Dkt. Riek Machar, na imani zake za msituni kwenye mgogoro wa Sudan Kusini
Miaka 10 ya Uhuru wa Sudani Kusini: Vita mbili kuu na harakati za miongo sita ya kutafuta kujitawala
Miaka 10 ya Sudani Kusini: Viongozi wa kisiasa waliopigiwa magoti na Papa kuacha vita
"
Long Article,Simba kucheza na wageni Stellenbosch nusu fainali ya CAF,9 Aprili 2025,"Ushindi huu uliipeleka Simba moja kwa moja kwenye nusu fainali ya tatu katika michuano ya Afrika, na kuiweka kwenye njia ya kutafuta ubingwa wao wa kwanza wa michuano hii.
Stellenbosch FC kwa upande wao, waliandika historia kwa kuwaondoa mabingwa watetezi, Zamalek SC, kwa ushindi wa 1-0 jijini Cairo, katika mojawapo ya matokeo ya kushangaza zaidi kwenye historia ya mashindano haya.
Bao la kiungo Sihle Nduli dakika ya 79 liliwahakikishia ushindi wa jumla wa 1-0 na kufanikisha hatua yao ya kwanza kabisa ya nusu fainali kwenye mashindano ya CAF.
Ratiba ya Nusu Fainali ya Kombe la Shirikisho la CAF
Mechi ya Kwanza – Jumapili, 20 Aprili
- Simba SC vs Stellenbosch FC
- CS Constantine vs RS Berkane
Mechi ya Marudiano – Jumapili, 27 Aprili
- Stellenbosch FC vs Simba SC
- RS Berkane vs CS Constantine
RS Berkane ya Morocco ndiyo timu pekee kati ya hizi nne iliyowahi kutwaa taji hilo (2020, 2022), wakati CS Constantine ya Algeria nayo imeonyesha uwezo wa kushtua tena baada ya kuwaondoa USM Alger.
Stellenbosch yenyewe inashiriki kwa mara ya kwanza mashnidano haya, lakini imeweka historia ya kushangaza. Kwa matokeo yake toka hatua za awali mpaka sasa wameingia nusu fainali imekuwa burudani kwa wanaofuatilia soka Afrika, na wengi wametokea kuipenda na kuifuatilia kama timu changa inayoshangaza. Je Simba watashangazwa?
Mashindano haya ya msimu wa 2024/25 yamejaa burudani, mabao, na matukio ya kusisimua, huku kila timu iliyobaki ikiwania kuandika historia mpya kwenye soka la Afrika.
Simba imetinga hatua ya nusu fainali ya Kombe la Shirikisho la CAF baada ya kuiondoa Al Masry ya Misri kwa mikwaju ya penati 4-1 kwenye mchezo pili wa robo fainali uliofanyika katika uwanja wa Benjamin Mkapa, jijini Dar es Salaam.
Katika mchezo wa kwanza kule Misri, Simba ilikubali kipigo cha mabao 2-0, ambapo Jijini Dar es Salaam Simba ilirejesha mabao hao, kupitia kwa Elie Mpanzu na Steven Mukwala.
Shomari Kapombe alifunga penati ya ushindi huku Mlinda mlango Moussa Camara akiibuka nyota wa mchezo wa kuokoa mikwaju miwili ya penati.
Kabla ya Mchezo wa leo, simba ilikuwa inaitwa mwakarobo na watani zao Yanga kwa kushindwa kuvuka robo fainali mara kwa mara. Kati ya robo fainali 7 kabla ya hii ya sasa, ilikuwa imefanikiwa kuvuka mara mbili tu hatua hiyo.
""Simba ajiandae kutoka, abakie Mwakarobo, tuendele kubakia na lile jina, na pale Mwakarobo hawezi kutoka, ni Mwakarobo, nusu haiwezekani, Simba uwezo hana.""
Hii ilikuwa kauli ya mzaha kutoka kwa mmoja wa mashabiki wa Yanga alipozungumza na chombo kimoja cha Habari Tanzania, akiwatania watani wao wa jadi Simba SC, kufuatia kipigo cha 2-0 kutoka kwa Al Masry kwenye mchezo wa kwanza wa robo fainali ya Kombe la Shirikisho la CAF, kule Misri.
Katika soka la Tanzania, majibizano ya mashabiki wa Yanga na Simba si jambo geni, lakini jina la ""Mwakarobo"" limejikita zaidi katika simulizi ya maumivu ya mara kwa mara ya Simba kutolewa kwenye hatua ya robo fainali. Mwakarobo ni jina la kawaida tu la asili ya watu wa Mkoa wa Mbeya, hasa Tukuyu.
Sasa, tarehe 9 Aprili 2025, Simba imeingia dimbani Benjamin Mkapa kurudiana na Al Masry, na kuichapa 2-0 na kufanya matokeo kuwa 2-2, kabla ya kwenda kwenye mikwaju ya penati na kushinda mikwaju 4-1.
Kabla ya mchezo wa April 9, 2025, katika historia yake tangu kuanzishwa mwaka 1936, Simba SC imewahi kufika robo fainali ya mashindano ya Afrika mara nane, kwenye michuano mbalimbali ikiwemo Kombe la Klabu Bingwa Afrika (sasa Ligi ya Mabingwa), Kombe la CAF, na Kombe la Shirikisho. Cha kushangaza, katika mara hizo zote nane, ilikuwa imevuka hatua ya robo fainali mara mbili tu.
Mara ya kwanza kilikuwa mwaka 1974, Simba ilipowatoa Hearts of Oak ya Ghana kwa jumla ya mabao 2-0 ugenini mjini Accra, Ghana kwa mabao ya Abdallah 'King' Kibadeni na Adam Sabu, kabla ya Kwenda sare tasa ya 0-0 jijini Dar es Salaam. Kikosi cha Simba kilikuwa na magwiji kama 'King' Kibadeni, Sabu, Mohamed Kajole, Athuman Mambosasa, na Abbas Dilunga. Hii ilikuwa ni enzi ambazo hata mfadhili mkubwa wa sasa wa klabu, Mohammed ""Mo"" Dewji, alikuwa hajazaliwa.
Hata hivyo, katika hatua ya nusu fainali, Simba walikumbana na Mehala El Kubra ya Misri na kupoteza nyumbani 1-0 na kisha kipigo kama hicho ugenini na kuondolewa kwa jumla ya mabao 2-0.
Simba ilivuka tena robo fainali mwaka 1993, safari hii dhidi ya Al Harrach ya Algeria. Iliibuka na ushindi wa 3-0 nyumbani kwa mabao mawili kutoka kwa Edward Chumila ""Edo"" na moja kutoka kwa Ramadhani Abdul ""Mashine"", kabla ya kupoteza 2-0 ugenini. Hii ilikuwa enzi ambazo msemaji wa sasa wa klabu, Ahmed Ally, alikuwa bado mtoto wa darasa la kwanza au pili au hajaanza shule kabisa.
Baada ya hapo, Simba iliitoa Atletico Sport Aviacao ya Angola nusu fainali na kufika fainali, ambako walikumbana na Stella Abidjan ya Ivory Coast na kupoteza jumla ya mabao 2-0.
Hizi ndizo nusu fainali mbili pekee ambazo Simba imewahi kuzifikia kwa karne karibu tisa tangu kuanzishwa kwake. Mara nyingine zote, hatua ya robo fainali imekuwa kama ukuta wa chuma.
Katika Kombe la Klabu Bingwa Afrika (zamani), Simba ilishiriki mara 9 na kufika robo fainali mara mbili, mwaka 1974 walipovuka na 1994 walipoishia hapo.
Katika Ligi ya Mabingwa Afrika, ambayo ni toleo jipya la mashindano hayo, Simba wameshiriki mara 9 pia, na kufika robo fainali mara nne, katika misimu ya 2018/2019, 2020/2021, 2022/2023, na 2023/2024, lakini bila kuvuka Kwenda nusu.
Katika Kombe la Shirikisho la CAF, Simba wameshiriki mara 7 hadi sasa, na hii ya 2024/2025 ni robo fainali yao ya pili katika michuano hiyo, baada ya ile ya 2021/2022.
Kwa kufuzu nusu fainali sasa, je ni mwisho wa jina la Mwakarobo?
CHANZO CHA PICHA,
AFP
Licha ya rekodi hiyo ya kukwama kufika robo fainali mara kwa mara, tangu mwaka 2018 hadi sasa, Simba SC imefanikiwa kuwa klabu yenye mafanikio makubwa zaidi kimataifa kutoka Afrika Mashariki kwa kufika robo fainali sita katika mashindano makubwa barani Afrika.
Kwa kiwango hicho, bila shaka Simba ni mabingwa wa kweli wa ukanda huu. Kwa rekodi ya kufika robo faibali, simba inastahili sifa, ni hatua kubwa imepiga katika miaka ya hivi karibuni. Watani zao Yanga wao wanajivunia kuingia fainali ya kombe la shirikilo, CAF, msimu wa 2022/2023.
Lakini mashabiki wa Simba hawatosheki na robo fainali tu. Walikuwa wanataka hatua kubwa zaidi. Na sasa jina la Mwakarobo linaweza kuwa historia kwao.
CHANZO CHA PICHA,
SIMBA
Simba itapindua meza kwa Mkapa? lilikuwa swali kubwa kwa mashabiki wa soka la Tanzania. Simba SC ilikabiliwa na kazi ngumu ya kugeuza matokeo baada ya kupoteza 2-0 dhidi ya Al Masry huko Misri. Ushindi wa April 09, 2025 unaipeleka simba nusu fainali ya tatu ya soka la Afrika tangu kuanzishwa kwake. Ilikuwa hali ni ngumu, lakini si ngeni kwa Simba.
Mwaka 1979, Simba ilifanya moja ya miujiza mikubwa kwenye historia ya soka la Afrika: ilifungwa 4-0 nyumbani na Mufulira Wanderers ya Zambia, lakini ikapindua meza kwa kishindo ugenini kwa kuishinda 5-0 na kufuzu hatua inayofuata, ingawa haikuwa ya nusu fainali.
Katika miaka ya karibuni zaidi, msimu wa 2018/2019 wa Ligi ya Mabingwa Afrika, Simba ilifungwa 2-1 na Nkana FC ugenini, lakini ilishinda 3-1 kwenye dimba la Benjamin Mkapa na kufuzu hatua ya makundi kwa jumla ya mabao 4-3. Ni katika uwanja huu huu walipoandikwa mashujaa.
Aidha, Simba ina rekodi nzuri ya kutopoteza nyumbani: katika mechi 10 za mwisho za Afrika zilizopigwa jijini Dar es Salaam kabla wa Al Masry, Simba imepoteza mechi moja tu dhidi ya Al Ahly ya Misri. Almanusura pia ipindue mezi iliposhinda mabao 3-0 nyumbani dhidi ya Kaizer Chiefs ya Afrika Kusini, kwenye robo fainali ya klabu Bingwa Afrika. Kama si ushindi mnono wa mabao 4-0 walioupata Waafrika Kusini hao, kwenye mechi ya kwanza katika uwanja wa FNB Jijini Johannesburg.
Ingawa haiko tena enzi za King Kibadeni, Edward Chumila, au hata mastaa wa miaka ya hivi karibuni kama Luis Miquissone, John Bocco na Clatous Chama, Simba inajivunia vipaji kama Charles Ahoua, Fabrice Ngoma, Elie Mpanzu, pamoja na wazoefu wa mashindano ya Afrika kama Shomari Kapombe na Mohamed Hussein 'Tshabalala'.
Sasa, mbele ya mashabiki wao, ndani ya jiji lao, kwenye ardhi yao, Smba imeweza kufuzu nusu fainali, Je italiondoa jina la Mwakarobo midomoni mwa watani wao kwa kuendelea mpaka fainali?
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Wafahamu mabilionea weusi duniani 2025,9 Aprili 2025,"Katika orodha hiyo ya mabilionea kuna watu 23 weusi walio na historia ya kutoka Afrika.
Jumla ya fedha za mabilionea hao 23 kutoka sekta za fedha, Kawi na teknolojia ni $96.2.
Ifuatayo ni orodha ya mabilionea weusi duniani.
Thamani halisi: $23.9 bilioni
Chanzo cha Utajiri: Simiti na sukari
Nchi: Nigeria
Ni mwanzilishi na Mkurugenzi Mtendaji wa Dangote Group na alianza mchakato wa kujenga kiwanda kikubwa zaidi cha mafuta na gesi barani Afrika mwaka wa 2013.
Baada ya miaka 11, uwekezaji wa dola bilioni 23 na maumivu ya kichwa, kiwanda cha kutengeneza mafuta cha Dangote hatimaye kimeanza kufanya kazi mapema 2024, na kusaidia kuongeza utajiri wa Dangote kwa dola bilioni 10.5 baada ya orodha ya mwaka jana.
Thamani halisi: $ 11.4 bilioni
Chanzo cha Utajiri: Mtoa huduma wa IT
Nchi: Marekani
Ndiye Mmarekani mweusi tajiri zaidi ambaye ni mwanzilishi mwenza wa kampuni kubwa ya World Wide Technology inayotoa suluhu ya masuala ya Teknolojia ambayo wateja wake wakuu ni makampuni ya Citi na Verizon, tangu 1990.
Anahudumu kama mwenyekiti wa kampuni binafsi, ambayo sasa ina wafanyakazi karibu 10,000 na inazalisha dola bilioni 20 katika mapato ya kila mwaka.
Thamani halisi: $ 10.8 bilioni
Chanzo cha Utajiri: Mfanyabiashara wa kibinafsi
Nchi: Marekani
Smith alipata dola bilioni 100 (mali chini ya usimamizi) Vista Equity Partners, kampuni kubwa zaidi ya hisa inayomilikiwa na Weusi nchini Marekani, kwa mwaka wa 2000.
Kampuni hiyo bado ipo imara, na imeajiri takriban iwafanyakazi zaidi ya 700 na inalenga kuwekeza katika makampuni ya programu pekee.
Thamani halisi: $ 10.8 bilioni
Chanzo cha Utajiri: Kampuni za kibinafsi
Nchi: Marekani
Karp ni mwanzilishi mwenza na afisa mkuu mtendakazi wa kampuni ya teknolojia ya Palantir Technologies pamoja na kampuni za data.
Wateja wake ni pamoja na FBI, Idara ya Ulinzi na vitengo vingine vya serikali ya Marekani.
Thamani halisi: $ 6.8 bilioni
Chanzo cha Utajiri: Telecom, mafuta
Nchi: Nigeria
Adenuga alijipatia kiasi cha dola milioni moja akiwa na umri wa miaka 26 kama mfanyabiashara wa bidhaa.
Sasa ni mmoja ya watu tajiri Afrika kutokana na kampuni ya mtandao wa simu za rununu, Globacom, na kampuni ya kuchimba mafuta, Conoil.
Thamani halisi: $5.1 bilioni
Chanzo cha Utajiri: Simiti, sukari
Nchi: Nigeria
Abdulsamad Rabiu ndiye mwanzilishi wa kampuni ya BUA Group, muungano wa Nigeria unaofanya kazi katika uzalishaji wa saruji, kusafisha sukari na mali isiyohamishika.
Alianzisha kampuni hiyo 1988 na bado anahudumu kama mwenyekiti na Mkurugenzi Mtendaji.
Kupitia wakfu wake wa, Abdul Samad Rabiu , anasaidia katika miradi ya elimu, afya na maendeleo ya kijamii kote barani Afrika.
Thamani halisi: $3.5 bilioni
Chanzo cha Utajiri: Charlotte Hornets, ridhaa
Nchi: Marekani
Wachezaji wengi walio na viwango vya juu zaidi ni kama mchezaji bora wa mpira wa vikapu wa wakati wote, Jordan alishinda mataji sita ya NBA akiwa na klabu ya Chicago Bulls.
Wakati huo alikuwa akijipatia jumla ya $90 milioni, mbali na zaidi ya $2.4 bilioni (pretax) kutoka kwa washirika wa makampuni kama Nike, Hanes na Gatorade.
Mwaka wa 2023, Jordan aliuza hisa nyingi za klabu ya Charlotte Hornets kwa mkataba wa thamani ya $3 bilioni wa shirika la mpira wa vikapu nchini Marekani NBA.
Hii leo Jordan ni mmoja kati ya Wamarekani weusi wanne tu katika orodha ya Forbes 400 ya watu matajiri zaidi duniani.
Thamani halisi: $3 bilioni
Chanzo cha Utajiri: Madini
Nchi: Afrika Kusini
Motsepe ni mwanzilishi na mwenyekiti wa African Rainbow Minerals, kampuni ya madini inayoendesha shughuli zake Afrika Kusini na Malaysia.
Mwaka 2008, alikuwa Mwafrika wa kwanza katika orodha ya Mabilionea Duniani.
CHANZO CHA PICHA,
GETTY IMAGES
Thamani halisi: $3 bilioni
Chanzo cha Utajiri: Vipindi vya televisheni
Nchi: Marekani
Kipindi chake maarufu cha mazungumzo kiliendeshwa kwa miaka 25, hadi 2011, ambapo aliwekeza tena faida kutoka kwa programu na filamu kama vile The Colour Purple na Selma katika vyombo vya habari na biashara.
Mwaka 2011, alizindua kituo cha kebo cha OWN na kuuza hisa zake nyingi kwa Warner Bros. Discovery mnamo 2020.
Thamani halisi: $2.5 bilioni
Chanzo cha Utajiri: Muziki
Nchi: Marekani
Mmoja wa wanamuziki wakubwa wa hip-hop wa muda wote, Jay-Z alishinda tuzo za Grammys 25 na nikaanzisha biashara nyingi, ikiwa ni pamoja na chapa ya mitindo ya Rocawear (iliyouzwa kwa $204 milioni mwaka wa 2007) na kampuni ya pombe D'Usse na Armand de Brignac.
Mwaka 2019 alikuwa bilionea wa kwanza wa hip-hop.
Thamani halisi: $ 1.4 bilioni
Chanzo cha Utajiri: Muziki, vipodozi
Nchi: Barbados
Alizaliwa kwa jina Robyn Fenty kutoka Barbados—Rihanna jina lake la kati—amekuwa bilionea kutokana na kampuni yake ya vipodozi, Fenty Beauty, ambayo anamiliki pamoja na kampuni ya kifahari ya LVMH.
CHANZO CHA PICHA,
GETTY IMAGES
Thamani halisi: $ 1.3 bilioni
Chanzo cha Utajiri: Mpira wa Kikapu
Nchi: Marekani
Mwaka 2022, Lebron James alikua mchezaji wa kwanza wa mpira wa vikapu kuwa bilionea, baada ya kupata zaidi ya $ 900 milioni (pretax) kutokana na ridhaa na ubia wa biashara.
James ni mchezaji wa NBA All-Star mara 21, bingwa mara nne wa NBA, na MVP mara nne wa NBA.
Imtefasiriwa na Seif Abdalla
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tunachokijua kuhusu miji ya mahandaki ya Iran yaliyojaa makombora,31 Machi 2025,"Tangu wakati huo, kauli hii imeenezwa sana katika mitandao ya kijamii na vyombo vya habari vinavyounga mkono serikali ya Iran.
Neno ""Mji wa Roketi"" linatumiwa na Walinzi wa Mapinduzi kumaanisha kambi zao za chini ya ardhi inayohifadhi makombora.
Kambi hizi ziko katika mahandaki iliyo chini ya ardhi, inayojengwa katika maeneo mbalimbali ya nchi.
Inadhaniwa kuwa mahandaki haya yako katika milima na maeneo ya kimkakati ya Iran, ikiwa ni sehemu za kutengeneza na kuhifadhi makombora ya balestiki, makombora ya meli, pamoja na silaha nyingine kama ndege zisizo na rubani na mifumo ya ulinzi.
Katika kipindi cha miaka kumi iliyopita, Walinzi wa Mapinduzi wameachilia picha za kambi hizi mara chache.
Jumanne iliyopita, Walinzi wa Mapinduzi walitangaza kuwa wangeufichua mji mpya wa makombora, na masaa machache baadaye, picha zilionyesha Amir Ali Hajizadeh na Jenerali Mkuu Mohammad Bagheri, kamanda mkuu wa Jeshi la Iran, wakisafiri kwa gari la kijeshi lililobeba makombora.
Tangazo la mji huu mpya wa makombora linakuja wakati ambapo Iran imekuwa ikiendelea kutishia kulipiza kisasi tangu shambulizi la pili la Israel mnamo Novemba 25.
Hata hivyo, kwa upande mwingine, mkuu wa jeshi la Uingereza, Admiral Tony Radakkin, anaamini kuwa Israel imeiondoa Iran uwezo wake wa kujenga makombora ya balestiki kwa mwaka mmoja.
CHANZO CHA PICHA,
NOGHTEH ZAN
Iran imekuwa ikifichua makombora ili kuonyesha nguvu zake na kukabiliana na vitisho kutoka kwa mataifa kama Israel na Marekani, na kuviweka kama mafanikio makubwa katika sekta ya silaha za kijeshi, ingawa imekuwa ikificha programu na kambi zake za makombora.
Walinzi wa Mapinduzi wanadai kuwa wana kambi nyingi za makombora zilizojengwa katika mahandaki kupitia 'uhandisi maalum'.
Mnamo 2015, kwa mara ya kwanza, Amir Ali Hajizadeh alitangaza uwepo wa kambi za makombora ""mita 500 chini ya ardhi"" katika mikoa mbalimbali.
Hakuna taarifa kamili inayopatikana kuhusu lini kambi hizi zilijengwa, lakini Mehdi Bakhtiari, mwandishi wa habari wa Fars News Agency, alieleza katika mahojiano na Al Jazeera kuwa ""kambi ya kwanza ya makombora ya chini ya ardhi nchini Iran ilijengwa mwaka 1984, wakati Iran ilianza programu yake ya makombora.""
Programu ya makombora ya Iran ilianza katikati ya Vita vya Iran-Iraq kwa msaada wa mataifa kama Korea Kaskazini na China.
Vyombo vya habari vya Kiirani na Walinzi wa Mapinduzi hadi sasa vimechapisha picha za kambi kadhaa za makombora ya chini ya ardhi wanayoita 'miji ya makombora ya Walinzi wa Mapinduzi'.
Hata hivyo, maeneo halisi ya kambi hizi hayajawahi kutangazwa rasmi.
Lakini maeneo ambayo yalizinduliwa hivi karibuni ni kambi iliyoko mlima wa Zagros, jiji la Bushehr na pia katika mkoa wa Hormozgan.
Moja kati ya video zilizosambaa zimeonyesha ushoroba ukiwa umejaa makombora na pia eneo ambalo makombora hayo hupitia yakisafrishwa kupitia treni iliyo chini ya handaki.
Miji hii ya makombora imekuwa ikionyeshwa mara kwa mara, hasa wakati walinzi wa Mapinduzi walipovamia ISIS nchini Syria au walipofanya operesheni ijulikanayo 'Operation True Promise One and Two'.
Mnamo Machi 2020, Walinzi wa Mapinduzi walizindua 'mji wa kombora la baharini' kwenye pwani ya Ghuba ya Uajemi.
Mahali pa kituo hicho hakikutangazwa, lakini vyombo vya habari vya ndani katika mkoa wa Hormozgan viliripoti kuhusu kambi hiyo.
Kamanda Mkuu wa Walinzi wa Mapinduzi Hossein Salami alisema kuhusu 'mji huu wa makombora' kwenye pwani ya Ghuba ya Uajemi kwamba 'kiwanda hiki ni mojawapo ya vituo kadhaa vinavyohifadhi makombora ya kimkakati ya Jeshi la Wanamaji la Walinzi wa Mapinduzi.'
Mbali na Jeshi la Wanaanga la IRGC, Jeshi la Wanamaji la IRGC pia lina makombora ya kutoka ufukweni hadi baharini, nchi kavu hadi baharini, na kutoka bahari hadi bahari, kama vile makombora ya 'Ya Ali' na 'Hawiza'.
Idadi kamili ya kambi hizo za makombora za siri za Iran hazijulikani, lakini Ahmad Reza Pourdastan, Mkuu wa Kituo cha Mafunzo ya Kistratejia na Utafiti cha jeshi la Iran mnamo Januari 2015 alisema mbali na Walinzi wa Mapinduzi, jeshi la Iran pia lina miji mingi ya makombora ya siri.
CHANZO CHA PICHA,
NOGHTEH ZAN
Kwa mujibu wa Amir Ali Hajizadeh, kamanda wa Kikosi cha Anga cha Walinzi wa Mapinduzi, ""Ikiwa watafichua mji mmoja wa makombora kila wiki, mfululizo huu hautaisha ndani ya miaka miwili.""
Hii inaashiria kuwa Iran inaweza kuwa na miji takriban 104 ya makombora, ingawa hili ni jambo lisiloweza kuthibitishwa kwa urahisi kutokana na ukosefu wa taarifa za kina kuhusu hilo.
Vyanzo vinavyokaribu na Walinzi wa Mapinduzi pia vimeripoti uwepo wa 'miji mia ya makombora' nchini Iran.
Mji wa makombora uliozinduliwa hivi karibuni ulionyesha makombora kama vile Khyber Shakan, Hajj Qasim, Imad, na Sajjeel.
Kombora la balestiki la Emad lilikuwa miongoni mwa makombora yaliyotumika katika shambulizi la Iran dhidi ya Israel, likiharibu Kituo cha Anga cha Navatim kilichoko katikati ya Israel.
CHANZO CHA PICHA,
TASNIM
Lengo la miji hii ya makombora ni kupinga mashambulizi ya angani na kujikomboa, kwa kuwa Iran imefanikiwa kwa kiasi fulani kuonyesha kwamba ina uwezo wa kudumisha uwezo wake wa makombora hata wakati ambapo kambi zake za makombora ardhini zinashambuliwa.
Katika mahojiano na Al Jazeera, Mehdi Bakhtiari alitangaza uwepo wa miji ya makombora ya siri nchini Iran ambayo itawashangaza maadui.
Kwa mujibu wa wachambuzi, kambi hizi, au kama Walinzi wa Mapinduzi wanavyoielezea, ""miji ya makombora ya chini ya ardhi,"" inaweza kuwa maandalizi kwa vita visivyo vya kawaida, kwani inaruhusu makombora kurushwa kutoka maeneo yasiyojulikana na kuchanganya adui kuhusu uwezo wa Iran.
Kwa mujibu wa makamanda wa Walinzi wa Mapinduzi, miji hii ya makombora siyo tu sehemu za kuhifadhi makombora, bali baadhi yao ni ""vituo vya kutengeneza makombora na kuandaa makombora kabla ya kuwa tayari kwa mashambulizi.""
Mnamo Juni 2017, Amir Ali Hajizadeh alitangaza uwepo wa viwanda vitatu vya chini ya ardhi nchini Iran vinavyozalisha makombora kwa ajili ya Walinzi wa Mapinduzi.
Imetafsiriwa na Mariam Mjahid na kuhaririwa na Dinah Gahamanyi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Zelensky:Putin atafariki hivi karibuni - ni kweli na kila kitu kitakwisha,27 Machi 2025,"Alishangaza waandishi wa habari alipojibu maswali kuhusu wasiwasi alionao kwa Rais wa Urusi Vladimir Putin na kusema kuwa kifo chake kiko karibu.
Zelensky pia alieleza kuwa uongozi wa Marekani hivi sasa unashawishiwa na simulizi za Urusi.
Zelensky alieleza kwa uwazi kuwa Putin anahofia kupoteza madaraka aliyonayo.
Alisema, ""Kinachomwogopesha Putin ni kupoteza mamlaka yake. Hili linategemea ustawi wa jamii, lakini pia linategemea umri wake. Putin atakufa hivi karibuni, hiyo ni kweli, na yote haya yataisha,"" alisisitiza.
""Anaweza kufa kabla ya kumaliza maisha yake ya kihistoria ambayo ni ya kutofaulu. Hicho ndicho anachohofia. Na pia kuachwa pweke,"" Volodymyr Zelensky alijibu wanahabari hao alipoulizwa kuhusu Putin.
Rais Zelensky hakutoa maelezo zaidi kuhusu msimamo wake, isipokuwa kusema kuwa Putin anataka kurejesha Umoja wa Kisovieti (USSR) na hata zaidi ya hapo.
Akizungumzia kuhusu mapumziko ya mashambulizi ya nishati, Zelensky alithibitisha kuwa hakukuwa na mashambulizi ya Urusi dhidi ya miundombinu ya nishati usiku uliopita.
""Hii ni hali ngumu kuhusu ufuatiliaji wa mashambulizi. Hadi sasa, timu za kiufundi bado hazijajua itakavyokuwa. Lakini sitaki kusema uongo, hakukuwa na mashambulizi dhidi ya nishati usiku huu. Kulikuwa na mashambulizi kwenye miundombinu mingine ya kiraia, zaidi ya ndege zisizo na rubani mia moja, lakini hakukuwa na mashambulizi dhidi ya nishati usiku,"" alifafanua.
Pia upande wetu wa Ukraine hatukujibu kwa kushambulia miundombinu ya nishati, Zelensky aliendelea kusema.
Kuhusu mapumziko ya mapigano katika Bahari Nyeusi, Zelensky alisisitiza kuwa Warusi wanahitaji mapumziko hayo kwa sababu hawadhibiti tena ushoroba wa Bahari Nyeusi.
""Tunapigania kudhibiti eneo hili kwa sababu ni hatua muhimu kuelekea kumaliza vita. Lakini tunadhibiti hali hiyo. Meli zao huenda ziko chini ya maji au zimejificha,"" alisisitiza.
Aliongeza kuwa Warusi wanataka mapumziko ya mapigano ya nishati kama sehemu ya mapatano kuhusu Bahari Nyeusi.
""Wanataka kutawala biashara ya vyakula, lakini hawatafaulu,"" alisema Zelensky.
CHANZO CHA PICHA,
GETTY IMAGES
Rais Zelensky alijitokeza pia kupinga baadhi ya matamshi ya mjumbe wa Rais Donald Trump, Steve Witkoff, ambaye alidaiwa kutumia mara kwa mara simulizi za Kremlin.
Zelensky alieleza kuwa matamshi hayo hayasaidii juhudi za amani na badala yake yanadhoofisha shinikizo la Marekani dhidi ya Urusi.
""Tunapigana na Putin na hatutaki msaada wa watu ambao wanamsaidia. Tunataka Wamarekani wawe upande wetu. Hata kama tunachagua mbinu za kati, tunataka ziwe katikati, sio karibu na Kremlin,"" alisema.
Zelensky aliongeza kuwa Marekani leo inashawishiwa sana na simulizi za Urusi, lakini wamesisitiza kuwa wataendelea kupigana na hizi propaganda kwani wanapigania uhuru wao.
Rais Zelensky alifika Paris mnamo Machi 26, ambapo alikutana na Rais Emmanuel Macron, kabla ya mkutano wa mataifa yanayojitolea kutoa dhamana za usalama kwa Ukraine.
Hii ilikuwa ni kabla ya mkutano wa ""muungano wa walio na maono sawa"" uliofanyika Paris Machi 27, ambapo Rais Zelensky alihudhuria.
CHANZO CHA PICHA,
STATE EMERGENCY SERVICE
Siku moja kabla, Marekani na Ukraine zilitangaza makubaliano yaliyofikiwa baada ya mazungumzo yaliyofanyika Saudi Arabia, ikijumuisha makubaliano ya kutotumia nguvu za kijeshi katika Bahari Nyeusi na kutekeleza mapumziko ya mashambulizi dhidi ya miundombinu ya nishati.
Ikulu ya White House ilitangaza kuwa Marekani na Ukraine zimekubaliana kudumisha usalama wa meli, kuzuia matumizi ya nguvu, na kuzuia matumizi ya meli za kibiashara kwa madhumuni ya kijeshi katika Bahari Nyeusi.
Taarifa hiyo iliongeza kuwa makubaliano yalihusisha pia hatua za kutekeleza marufuku ya mashambulizi dhidi ya miundombinu ya nishati ya Urusi na Ukraine.
Hata hivyo, Urusi ilitoa taarifa ikisisitiza kuwa makubaliano yaliyotangazwa na White House hayakujumuisha baadhi ya masharti muhimu, ikiwa ni pamoja na ombi la kuondolewa kwa vikwazo katika sekta ya kilimo ya Urusi, ambayo itahusika katika usafirishaji wa bidhaa kupitia Bahari Nyeusi.
Pia, Urusi ilitaja masharti ya marufuku ya mashambulizi ya nishati, ambayo yanapaswa kuanza tarehe Machi 18, 2025, kwa kipindi cha siku 30, na kuna uwezekano wa kupanuliwa au kuvunjwa endapo moja ya pande zitavunja makubaliano hayo.
CHANZO CHA PICHA,
YERMAK
Upande wa Ukraine unadai kuwa hakukuwa na mashambulizi ya Urusi dhidi ya nishati tangu mwezi Machi 25, 2025.
Hata hivyo, Moscow imerekodi mashambulizi dhidi ya miundombinu ya nishati tangu Machi 18, na inadai kuwa Ukraine imeshavunja makubaliano.
Marekani bado haijatoa tamko kuhusu lini usitishwaji wa nishati ulipaswa kuanza.
Imetafsiriwa na Mariam Mjahid
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, Shilingi ya Tanzania inaporomoka?Fahamu vigezo vya thamani na ufanisi wa sarafu",26 Machi 2025,"Benki Kuu ya Tanzania (BOT) imekanusha madai haya ya kwamba shilingi ya Tanzania ndiyo inayofanya vibaya zaidi duniani kwa sasa. Hata hivyo taarifa ya Gavana wa BOT, Emmanuel Tutuba inakiri kwamba mwenendo wa Shilingi ya Tanzania dhidi ya Dola ya Marekani, katika kipindi cha miezi kumi na miwili iliyopita hadi sasa, Shilingi ilishuka kwa asilimia 3.6.
Lakini je, tunaposema sarafu ina thamani kubwa au inafanya vizuri, tunamaanisha nini hasa? Makala hii inachambua vigezo vinavyotumika kupima thamani na ufanisi wa sarafu.
Thamani ya Sarafu uhusisha kiwango ambacho sarafu moja inaweza kubadilishwa na nyingine, mara nyingi ikilinganishwa na Dola ya Marekani. Na sarafu huwa na mabadiliko ya kupanda na kushuka thamani.
Njia ya kawaida ya kujua thamani ya sarafu au kuithaminisha sarafu ni kupitia kiwango chake cha ubadilishaji (Exchange Rate), ambacho kinaonesha ni kiasi gani cha sarafu moja kinaweza kubadilishwa na sarafu nyingine.
'Ukiacha mipango ya kiuchumi ya nchi, kwa mtu mmoja mmoja, hili ni muhimu kuelewa jinsi viwango vya ubadilishaji huamuliwa na ni nini huchochea kubadilika kwake kunaweza kukusaidia kunufaika zaidi na fedha zako unaposafiri nje ya nchi au kutuma fedha kuvuka mipaka ya nchi,"" anasema Beatrice Kimaro, Mchumi kutoka Chuo Kikuu cha Ushirika Moshi, Tanzania.
Katika uchumi, mifumo ya viwango vya ubadilishaji vinaweza kuwa vya kudumu (Fixed) au vinavyobadilika (Floating). Viwango vya kudumu vinahusishwa na sarafu moja au kikapu cha sarafu kwa ajili ya uthabiti, ilhali viwango vinavyobadilika hubadilika kulingana na upatikanaji na mahitaji sikoni.
Thamani ya sarafu huamuliwa kwa kiasi kikubwa na upatikanaji na mahitaji yake katika soko la fedha za kigeni. Ni sera inayotumika na mataifa mengi ikiwemo Tanzania, kuacha soko liamue thamani ya Sarafu ya nchi. Ikiwa mahitaji ya sarafu yanaongezeka, thamani yake hupanda, na kinyume chake. Kwa kifupi, bei ya sarafu itapanda ikiwa mahitaji yatakuwa juu, na bei yake itashuka ikiwa mahitaji ni ya chini.
Sarafu zenye thamani kubwa ndiyo sarafu zenye nguvu kubwa, ambapo nguvu ya sarafu inatafsirika kama daftari la ripoti ya fedha ya nchi. Inaonesha afya ya kiuchumi, utulivu na nguvu ya biashara ya kimataifa ya nchi.
CHANZO CHA PICHA,
GETTY IMAGES
Kwa kawaida, watu wengi huamini kuwa sarafu yenye thamani kubwa ni ile inayoweza kubadilishana kwa kiwango cha juu dhidi ya Dola ya Marekani au sarafu nyingine kuu. Hili lina ukweli wake, lakini thamani ya sarafu huathiriwa na mambo mengi zaidi, yakiwemo haya matatu makubwa:
Kwanza, nchi zilizo na uchumi thabiti (Economic stability) na mfumuko wa bei wa chini huwa na sarafu zenye nguvu zaidi. Wakati bei ni thabiti na uchumi unaweza kukua kwa kasi, sarafu kwa kawaida hufuata mkondo huo.
Pili, hifadhi ya fedha za kigeni (Foreign reserves) ni kigezo muhimu. Ni kwamna kiasi cha fedha za kigeni kinachoshikiliwa na benki kuu ya nchi kinaweza kuathiri thamani ya sarafu yake.
'Akiba kubwa inaweza kusaidia kuimarisha sarafu dhidi ya shinikizo la soko', anasema Beatrice Kimaro, Mchumi kutoka Chuo Kikuu cha Ushirika, Moshi.
Kuwait ina akiba ya fedha za kigeni zaidi ya mara tano ya akiba ya Tanzania. Marekani yenyewe akiba yake ni wastani wa mara 7 ya Tanzania. Akiba hizi zimekuwa msaada mkubwa kwenye kuiimarisha sarafu za nchi hizo ambazo ni miongoni mwa Sarafu zenye nguvu na thamani kubwa duniani.
Akiba hii ya fedha za kigeni hutumika kuingilia katika soko la ndani la fedha za kigeni ili kuleta utulivu pale ambapo haupo pamoja na kufanya malipo ya fedha za kigeni.
CHANZO CHA PICHA,
GETTY IMAGES
Aidha uwiano wa kibiashara ni muhimu kuzingatiwa (Trade balance). Wakati nchi inapouza nje zaidi (export) kuliko inachoagiza (import), husaidia kutengeneza ziada ya biashara, kwa kufanya hivyo huimarisha sarafu yake. Hili linamaanisha wanunuzi zaidi wa kigeni wanahitaji sarafu ya ndani, na hivyo kuongeza thamani yake na nguvu yake sokoni.
Kwa ripoti za mashirika ya fedha ya kimataifa kama IMF na Benki ya dunia, Sarafu zenye thamani kubwa zaidi duniani zinajumuisha sarafu ya Dinar ya Kuwait (KWD), Dinar ya Bahrain (BHD), Rial ya Oman (OMR), Pauni ya Uingereza (GBP), na Dinar ya Jordan (JOD).
Kwa msingi huo, sarafu kama Dinar ya Kuwait (KWD), Dinar ya Bahrain (BHD) na Rial ya Oman (OMR) zinaendela kuwa na thamani kubwa zaidi duniani kwa sababu ya hifadhi kubwa ya fedha za kigeni kama moja ya sababu. Lakini zaidi pia wanabebwa na hifadhi zao za mafuta na sera thabiti za kifedha zinazosimamiwa na serikali zao.
Thamani ya sarafu ni suala pana zaidi ya ubadilishaji wake dhidi ya dola ya Marekani. Ni muhimu kutofautisha kati ya sarafu yenye thamani kubwa na sarafu inayofanya vizuri zaidi, kwa sababu ni vipimo viwili tofauti.
Sarafu inayofanya vizuri (best-performing currency) ni ile inayoongezeka thamani kwa kasi ndani ya kipindi fulani, hata kama bado ina kiwango cha chini cha ubadilishaji ama thamani yake iko chini.
Kwa mfano, ikiwa sarafu ilikuwa inabadilishwa kwa 1 USD = 100 TZS mwezi uliopita, lakini sasa inabadilishwa kwa 1 USD = 90 TZS, inamaanisha kuwa shilingi imeimarika kwa asilimia 10. Kasi hii ya kuimarika ndiyo huifanya iwe miongoni mwa sarafu zinazofanya vizuri zaidi, hata kama bado ina thamani ndogo ukilinganisha na sarafu nyingine.
CHANZO CHA PICHA,
GETTY IMAGES
Vigezo vinavyotumika kupima kasi ya kuongezeka kwa thamani ya sarafu ni pamoja na kiwango cha ubadilishaji wa sarafu (exchange rate movements), uwekezaji wa kigeni, urari wa malipo, mfumuko wa bei na sera za kifedha za benki kuu.
Kwa mujibu wa Shirika la fedha duniani (IMF) baadhi ya sarafu zinazofanya vizuri duniani ni pamoja na;
Kwa kuzingatia vigezo vya kupima thamani ya sarafu na takwimu za hivi karibuni, shilingi ya Tanzania haioneshi kufanya vibaya sana kama inavyotajwa. Imekuwa ikishuka na kupanda kwa viwango visivyotisha. Vigezo vinavyohusisha uchumi wenyewe, utulivu wa bei, kupungua kwa nakisi ya urari wa malipo ya kawaida, na uimara wa sekta ya fedha ni muhimu kwenye kuipima thamani ya shilingi ya Tanzania na kufanya kwake vizuri ama vibaya.
Kumekuwa na kupanda na kushuka kwa thamani ya Shilingi ya Tanzania katika kipindi cha mwaka mmoja uliopita mpaka kufikia Machi, 2025. Katika kipindi hicho Shilingi ilishuka thamani kwa asilimia 3.6. Lakini kuanzia Julai hadi Desemba 2024, Shilingi iliongezeka thamani kwa asilimia 9.51.
Kwa mujibu wa Gavana wa Benki Kuu ya Tanzania, Emmanuel Tutuba, hiyo iliifanya ""kuwa Sarafu iliyofanya vizuri zaidi duniani (kwa kipindi hicho) kabla ya kubadilika tena kuanzia Januari 2025'.
CHANZO CHA PICHA,
GE
Ziko sababu kadhaa za kuporomoka tena kuanzia Januari, 2025 kama BOT ilivyobainisha; kwamba kulitokana na mzunguko wa msimu wa mabadiliko ya fedha za kigeni nchini na sera ya fedha za kigeni ya BOT, inayoruhusu kubadilika kwa thamani ya sarafu kulingana na nguvu za soko. Kama ilivyo nchi nyingi, thamani ya Shilingi ya Tanzania inaendelea kuamuliwa na nguvu ya soko na upatikanaji wa fedha za kigeni sokoni, huku Benki Kuu ya Tanzania (BOT), ikishiriki kwa kiwango kidogo kupitia sera za kifedha.
'Kuimarika kwake na kufanya vizuri kwake dhidi ya Dola ya Marekani mwishoni mwa mwaka jana, udhibiti wa mfumuko wa bei, na ongezeko la akiba ya fedha za kigeni ni viashiria vya uchumi unaoimarika"", anasema mchumi, Beatrice Kimaro.
Hili la uchumi kuimarika, linabebwa na ukuaji wa kasi wa uchumi wa kiwango cha asilimia 5.4 mwaka 2024, ambao si haba, na kupungua kwa nakisi ya urari wa malipo ya kawaida hadi kufikia asilimia 2.7 ya Pato la Taifa mwaka 2024 kutoka asilimia 3.7 miaka miwili iliyopita (2023). Hilo linaipa thamani Shilingi ya Tanzania kunakobebwa pia na kuimarika kwa mauzo ya nje, hasa katika sekta za kilimo, madini na utalii katika kipindi husika.
CHANZO CHA PICHA,
BOT
Ingawa shilingi ya Tanzania imepungua thamani kwa kiasi fulani sasa, hiyo haimaanishi kuwa ni mojawapo ya sarafu zinazofanya vibaya zaidi duniani. Hali ya uchumi wa dunia, uwekezaji wa kigeni na sera za kifedha ndizo zinazoamua mwenendo wa sarafu.
Badala ya kuhofia kuporomoka kwa shilingi ya Tanzania, ni muhimu kuelewa vyanzo vya mabadiliko haya na kuchukua hatua za kuimarisha uchumi ili kuhakikisha sarafu inakuwa thabiti kwa muda mrefu.
'Kwa sababu shilingi ilifanya vizuri mwishoni mwa mwaka hadi Disemba, lakini ulipoanza mwaka, imeonesha kuyumba, ni lazima kudhibiti uimara na nguvu yake kwa muda mrefu', anasema Kimaro.
Analosema mchumi huyu, linawezekana na muhimu kwa mamlaka za kifedha kuendelea kufuatilia na kushughulikia changamoto zinazoweza kuathiri uthabiti wa shilingi katika muda mrefu.
Hakuna njia ya mkato kwenye eneo hili, inapaswa kuendelea kudumisha uthabiti wa uchumi kupitia sera za kifedha zinazotekelezeka, ikiwa ni pamoja na kuhakikisha utulivu wa bei ya Shilingi ya Tanzania.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Hivi ndivyo Kishikwambi (iPad) kilichotupwa mtoni miaka mitano iliyopita kilivyofichua njama kubwa za mauaji,26 Machi 2025,"Ushahidi muhimu ulikuwa ni Kishkwambi ama iPad, iliyopatikana kwenye mto, ikichimbiwa chini kwa zaidi ya inchi kadhaa kando ya Mto Thames chini ya mkondo kutoka eneo la O2 Arena.
Kubainika kwa Kishkwambi hiki, ilikuwa muhimu kwa uchunguzi ambao umesababisha watu watatu kupatikana na hatia huko Old Bailey ya kujaribu kumuua mmoja wa majambazi mashuhuri wa Uingereza waliokuwa na silaha.
Ilikuwa imekaa chini ya maji kwa zaidi ya miaka mitano hadi ilipopatikana na afisa wa polisi akitumia kifaa cha kugundua vyuma, ilikuwa asubuhi moja ya Mwezi Novemba 2024.
Wataalamu wa uchunguzi wa kisayansi waliweza kuisafisha na kufungua sehemu ya ya kuwekea kadi ya Sim, ambapo bado kulikuwa na kadi ya Simu ya rangi ya pinki ya Vodafone.
Kumbukumbu za simu zilipigwa na kuingia ambazo zilizopatikana kutoka kwenye kadi hiyo ya sim zilitoa ushahidi mzito dhidi ya wanaume watu watatu Louis Ahearne, Stewart Ahearne, na Daniel Kelly, wote ambao pia walihusika katika wizi wa jumba la makumbusho nchini Uswisi mwezi mmoja kabla ya shambulio la risasi dhidi ya mchekeshaji.
Mkuu wa Upelelezi, Det Supt Matthew Webb alijiuliza kuhusu kesi hii:
""Nimejiuliza sana kuhusu hili. Je, walijikwaa kwa makosa yao wenyewe, au walikuwa na kiburi cha kufikiri kwamba hawatawahi kukamatwa?""
CHANZO CHA PICHA,
MET POLICE
Ndugu wa Ahearne na Kelly walikuja kuwa lengo la uchunguzi wa polisi baada ya milio ya risasi kusikika katika usiku wa kiangazi kwenye eneo la kifahari la Woodford mnamo 11 Julai 2019.
Risasi sita zilipenya kupitia glasi ya jumba la kifahari la mchekeshaji *Russell Kane, ambalo lilikuwa limekodishwa kwa **Paul Allen*.
Moja ya risasi ilikata kidole cha Allen, nyingine ilimpiga kwenye koo na kutua kwenye uti wa mgongo wake, hali iliyomsababishia kupoteza damu nyingi na kushindwa kupumua.
""Ameshambuliwa kwa risasi! Ameshambuliwa!"" Jade Bovington, mpenzi wa Allen, alipiga kelele kwa hofu.
Wakati Jade alipokuwa akiita ambulansi kwa hofu, majirani na mlinzi wa kibinafsi walikimbia kutoa msaada wa kwanza.
Shahidi mmoja alieleza kumuona mwanaume asiyejulikana akiruka juu ya ukuta mfupi, akipita katikati ya vichaka, na kuingia kwenye gari lililokuwa linamsubiri – ambalo liliondoka kwa kasi.
Hadi leo, Allen anategemea kiti cha magurudumu, akiwa amepooza kuanzia sehemu ya juu ya kifua chake kushuka chini.
CHANZO CHA PICHA,
GETTY IMAGES
Allen alikuwa mmoja wa wahalifu waliopata umaarufu zaidi Uingereza baada ya kuhusika katika wizi mkubwa wa kutumia silaha mnamo 2006. Genge lake lilivamia hifadhi ya pesa ya Securitas huko Tonbridge, Kent, na kuiba pauni milioni 53 kwa kutumia bunduki, ikiwemo AK-47.
Allen alikimbilia Morocco lakini alikamatwa Rabat akiwa na mshirika wake Lee Murray, ambaye bado anahudumia kifungo nchini humo. Januari 2008, Allen alirudishwa Uingereza na kuhukumiwa kifungo cha miaka 18 gerezani.
Baada ya kuachiliwa mwaka 2016, Allen alihamia Woodford na familia yake baada ya jaribio la awali la mauaji nyumbani kwake Woolwich mnamo Septemba 2018.
Miezi kumi baadaye, risasi zilimpata akiwa jikoni nyumbani kwake mpya Woodford.
CHANZO CHA PICHA,
MET POLICE
CHANZO CHA PICHA,
MET POLICE
Waendesha mashtaka walidai kuwa Ahearnes na Kelly walihusika katika mpango wa kumuua Allen, mpango ambao ulihusisha gari la kukodi, ufuatiliaji wa karibu, na simu zisizosajiliwa za malipo ya awali.
""Hii ilikuwa jaribio la mauaji lililopangwa kwa umakini mkubwa na kundi la watu waliobobea katika uhalifu wa kiwango cha juu,"" alisema mwendesha mashtaka Michael Shaw KC.
Wakati wa kuchunguza jinsi watatu hao walivyojua mahali Allen alikokuwa akiishi, polisi waligundua kuwa uhalifu wao ulienea hadi bara la Ulaya.
Katika kesi ya wiki saba kwenye Mahakama ya Old Bailey, waendesha mashtaka walieleza kuwa wizi wa kimataifa ulithibitisha kuwa Ahearnes na Kelly walikuwa ""wahusika wa kiwango cha juu"" cha uhalifu.
Lakini, bila polisi kujua, walipokuwa wakifuatilia mali za kale zilizoibwa, watatu hao walifanya makosa sawa yaliyowaruhusu polisi kufuatilia uwepo wao katika shambulio la risasi la Woodford.
Watatu hao walianza kujaribu kutupa vitu walivyobanwa na vilivyokuwa vikifuatiliwa na vingine wakisafiri mpaka Hong Kong kujaribu kuuza baadhi ya vitu walivyoiba.
CHANZO CHA PICHA,
MET POLICE
Saa chache baada ya shambulio la risasi, eneo la uhalifu huko Woodford lilianza kuchunguzwa kisheria. Maganda sita ya risasi yaliyofyatuliwa kutoka kwenye bunduki aina ya Glock yalipatikana.
Sampuli za DNA zilizokusanywa kutoka kwa uzio zilionyesha kuhusika kwa Louis na Kelly.
Kupitia picha za CCTV, polisi waliweza kutambua nambari ya gari ya Renault Captur ya rangi ya kijivu inayomilikiwa na kampuni ya kukodi ya Avis.
Rekodi zilionyesha ilikuwa imekodishwa na Stewart kutoka tawi la Dartford siku mbili kabla ya shambulio hilo la risasi, na kurudishwa siku iliyofuata.
Uchunguzi zaidi wa CCTV ulibaini kuwa dakika 90 kabla ya ufyatuaji risasi gari hilo la Renault ilikuwa imeingia kwenye karakana ya Shell kwenye Barabara ya Shooters Hill, karibu na Greenwich Park.
""Walisimama kwenye kituo cha mafuta kwa sababu Louis Ahearne alikuwa na kiu,"" Shaw aliambia mahakama.
""Uzuri wa vituo vya mafuta ni kwamba vina CCTV nzuri sana,"" Shaw aliongeza.
CHANZO CHA PICHA,
MET POLICE
Mnamo Oktoba 2024, miezi minne kabla ya kesi ya Old Bailey kuanza, Louis alitoa maelezo yake ya utetezi ambayo yalikuwa na taarifa moja ya kushangaza.
Alisema kuwa, wakati wakirudi Woolwich, gari iliyotumika kwa uhalifu huo, Renault ilikuwa imesimama katika barabara ya John Harrison. Louis alisema alijiweka mahali ambapo angeonekana na Camera za CCTV za mtaani kwamba ""akipunga hewa"" huku mwenzake Kelly akitoweka kuelekea kwenye Mto Thames kwa ajili ya kutuma ushahidi, ikiwemo Kishkwambi au ipad.
Det Supt Webb anakumbuka: ""Tulijua gari lilikuwa limesimama katika barabara ya John Harrison Way na kwamba Kelly alitoka kwenye gari. Sikujua alikoenda, sikujua kilichotokea.
""Mara moja, tulikuwa tukifikiria ikiwa mtu anataka kutupa kitu muhimu labda itakuwa bunduki.""
CHANZO CHA PICHA,
MET POLICE
Kauli ya utetezi ya Louis ilichangia kubainika kwa iPad hiyo iliyotupwa kwenye mto Thames, ambayo ilimkasirisha sana Kelly, ambaye aligundua imetolewa kauli hiyo kabla ya kesi kuanza.
Kelly na Stewart walikaa kizimbani kwa ukimya wakati wote wa kesi hiyo, na walikataa kutoa ushahidi, kwa kuwa wote walionyesha hofu juu ya usalama wao hapo awali. Louis alidokeza mahakamani kwamba ni Kelly ndiye aliyefyatua risasi risasi kule Woodford.
Lakini Det Supt Webb walisema iPad ndio kiini cha kubainika kwa yote haya.
""Det Insp Matthew Freeman alinipigia simu na kusema tumeenda kwenye Mto wa Thames na tumepata iPad.
""Siwezi kurudia maneno niliyotumia lakini Ilikuwa muhimu sana kutegua fumbo.""
Polisi waligundua kuwa mpango wa mauaji ulitekelezwa kwa umakini mkubwa, ukihusisha gari la kukodi, ufuatiliaji wa karibu, na simu zisizosajiliwa za malipo ya awali.
Takwimu za CCTV zilionyesha gari la Renault Captur lililokodishwa na Stewart Ahearne siku mbili kabla ya shambulio.
Takwimu za simu zilionyesha iPad na iPhone 6 ya Kelly zilikuwa zimewasiliana na namba chache, ikiwemo za ndugu wa Ahearne.
Simu hizo zilifuatiliwa hadi kwa Kelly, ambaye alikuwa amenunua simu 59 zisizosajiliwa kupitia Amazon na eBay.
Simu hizo za muda mfupi zilifutwa kutoka mtandao muda mfupi kabla ya Allen kupigwa risasi.
Louis Ahearne, Stewart Ahearne, na Daniel Kelly , walipatikana na hatia ya kula njama ya mauaji na wanatarajiwa kuhukumiwa tarehe 25 Aprili, 2025.
Lakini kwa Mkuu wa Upelelezi, Det Supt Webb, anasema uchunguzi haujakamilika.
""Hii ni mojawapo ya kesi ambapo unavyoendelea kuchunguza, ndivyo unavyoendelea kugundua mengi,"" anasema.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mahojiano maalum na BBC: Burundi yatoa onyo dhidi ya shambulio lolote kutoka Rwanda,25 Machi 2025,"Hata hivyo serikali ya Rwanda imekanusha vikali madai ya serikali ya Burundi.
''Matamshi ya Burundi ni ya kushangaza kwasababu idara za ulinzi za nchi hizi mbili zimekuwa zikikutana kujadili namna ya kulinda mipaka yao haswa wakati huu kuna mzozo Mashariki mwa DRC,''msemaji wa serikali ya Rwanda Yolanda Makolo aeleza.
Ndayishimiye amesema Rwanda itakuwa imefanya kosa kubwa kuivamia Burundi kwa njia yoyote ile akisema Burundi itajibu kwa njia ya Kijeshi, na hivyo kuonya uwezekano wa kuzuka kwa vita vya kikanda.
Rais huyo wa Burundi amesema pia ""hatutakubali kuchinjwa kama mbuzi, kama vile Wakongomani""
Ndayishimiye aliifahamisha BBC kuwa serikali yake tayari imetuma ujumbe kwa rais wa Rwanda Paul Kagame ili mchakato kwa kutekeleza makubaliano yao ya maridhiano ili kupunguza uhasama kati yao.
""Tumefanya mazungumzo na Rwanda kwa muda mrefu na tukakubaliana na ilipofika wakati wa utekelezaji, Rwanda ikasita"" aliongeza Rais Ndayishimiye.
Burundi imeishutumu Rwanda kwa kuwapa hifadhi watu wanaoaminika walijaribu kufanya mapinduzi ya serikali nchini Burundi mwaka wa 2015. Aidha Burundi imedai kuwa utawala wa wa Rais Paul Kagame inawapa misaada waasi wa Red Tabara, ambão mara kwa mara hufanya mashambulizi ya kuvizia nchini Burundi kutoka Mashariki mwa DRC .
Amesema Burundi imejiandaa vilivyo kulinda mipaka yake na kamwe haitaruhusu uvamizi wa aina yoyote na kuishutumu, Rwanda kwa kufadhili makundi ya waasi yanayosababisha maafa Mashariki mwa Congo.
Mashambulizi ya hivi karibu kutoka kwa waasi wa Red Tabara, nchini Burundi, yalisababisha nchi hiyo kufunga mipaka yake na Rwanda.
Utawala wa Burundi umesema kuwa mchakata wa kuwakamata na kuwafungulia mashtaka viongozi wa waasi wa Red Tabara unaendelea na kuwa serikali haina nia yoyote ya kufanya mazungumzo nao. Rais Ndayishimiye amesema kuwa jukumu la serikali yake sasa ni kuwasaka waasi hao na kuwafikisha mahakamani.
Rais Ndayishimiye amesema Burundi haina nia yoyote ya kuvamia nchi nyingine au kuingilia masuala ya ndani ya nchi nyingine na hivyo inastahili kupewa heshima kama hiyo pia.
Kuhusu mzozo wa Jamuhuri ya Kidemokrasia ya Congo, Rais Ndayishimiye ametoa wito kwa rais wa DRC, Felix Tshisekedi kuanzisha mazungumzo ya moja kwa moja na wadau wote wakiwemo viongozi wa makundi yote ya waasi, ili kujaribu kutafuta suluhishi la mzozo wa vita unaoendelea Mashariki na nchi Hiyo.
Rais Ndayishimiye amesema njia ya pekee ya kuaminika kutatua mzozo wa DR Congo ni kupitia mazungumzo ambayo yatashirikisha wakongomani wote.
Amesema Burundi inaunga mkono mazungumzo yanayoongozwa na wakuu wa jumuiya za SADC na Afrika Mashariki, za kuwaleta pamoja viongozi wa DRC na wale wa waasi kwenye meza moja ya mazungumzo.
""Kuna haja gani, kushiriki katika vita vinavyosababisha vifo vya raia, kisha wakati tumewapoteza mamilioni ya raia tunaanza mazungumzo. Hii sio haki. Mazungumzo yanapaswa kuwa hatua ya kwanza na vita kuwa hatua ya mwisho"" alisema Rais Ndayishimiye.
Ndayishimiye amesema mzozo wa DRC ni suala ambalo linaweza kutatutiliwa ndani ya nchi ikiwa viongozi wote wa DRC watakuwa na dhamira njema. Ameonya kuwa mzozo huu unaweza kuendelea kwa muda mrefu ikiwa viongozi hawatajitolea kwa maslahi ya raia.
Amesema mataifa ya Afrika hasa DRC haipaswi kuwa katika hali ya umasikini kutokana na rasilimali zake za madini, udongo wenye rotuba na mvua inayonyesha kwa misimu kadhaa mbali na rasilimali zingine.
Ndayishimiye amesema mzozo wa DRC unaweza kutatuliwa ikiwa rasilimali za serikali zitatumika vyema kwa maslahi ya wanainchi wa DRC na viongozi kuwajibika.
"" itakuwa shida kubwa sana ikiwa watu wachache watafaidika na rasimali za wanainchi huku wanainchi wakiwa masikini. Na hi inaweza kusababisha raia kuanzisha uasi na vita kwa sababu mali yao inafaidisha wachache"" alisema Ndayishimiye"".
Waasi wa M23 wanaosadikika kuungwa mkono na Rwanda wameteka maeneo mengi ya mikoa ya Kivu ya Kaskazini na Kusini ikiwemo miji mikuu ya Goma na Bukavu. Rwanda hata hivyo imekanusha madai kuwa inaunga mkono waasi hao wa M23, ikisema haina nia wala dhamira ya kuunga kundi lolote la waasi nchini DRC.
Rwanda inasema vita vinavyoendelea Mashariki mwa DRC ni suala la ndani la nchi hiyo, lakini wataalamu wa Umoja wa Mataifa wamebainisha uwepo wa wanajeshi wa Rwanda nchini DRC, suala ambalo Rwanda imekanusha.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Manupuli: Je, ni kweli miti hii huuma na kung'ata watu na mifugo?",10 Aprili 2025,"Timu ya BBC, pamoja na maafisa wa misitu, walitembelea kijiji cha Valagajji.
Tulipoingia kijijini, tuliona mti mkubwa wa mkwaju na mti wa mnazi. Pamoja na ana hii, tuliona miti mingi ya misaji, ndizi, mlozi, na saffron... na miti mingine mingi. Ikilinganishwa na miti katika maeneo mengine, hii haikuwa na kitu cha pekee. Ilikuwa ya kawaida.
Kijiji hiki, ambacho kina takriban familia 60, kina idadi ya watu 210. Wote wanategemea ufugaji na kilimo kwa maisha yao. Kuna vibanda na uzio iliyotengenezwa kwa miti ama fito kwenyebaadhi ya nyumba. Watu wawili au watatu walionekana wakienda kwenye bustani wakiwa na mapanga mabegani mwao.
Jamii hiyo inasema kuwa fito na miti katika kijiji hicho huwauma watu na mifugo, pamoja na kuwazingira wapita njia. Wameiita miti hiyo Manupuli.
Wanakijiji wanasema kuwa mti huu una makucha kama ya tiger, ndiyo maana unaitwa Manu-Puli.
""Miaka kumi iliyopita, nilipokwenda kwenye kukata miti, fito moja ilininasa mguuni mwangu, na ilibidi mpaka nishonwe nyuzi kutokana na jeraha,"" Gatikamma, mwenye umri wa miaka 62, aliiambia BBC.
""Nilipokuwa nikipiga kelele, mke wangu aliona na kukata na kisu, na kimti hicho kiliniacha. Hivyo ndivyo nilivyookoka,"" alisema Gatikamma.
""Nilienda kumwagilia ng'ombe karibu na mti. Kisha mti wa misaji ulikama mkia wa ng'ombe wetu. Kisha tukaukata kwa kisu na kuondoka,"" alisema Mounika kutoka kijiji cha Valagajji kwa BBC.
Dk. J. Prakasarao, mtaalamu wa mimea katika Idara ya Botania ya AU, aliiambia BBC kuumwa na kung'atwa na miti hakutokei.
""Kawaida, wakati mifugo inafungwa karibu na nyumba au kupelekwa msituni... utaona kuwa mikia ya mifugo ni mikavu. Mikia inaweza kujifunga kwenye vijiti, Mifugo, isiyoweza kujinasua vizuri, hujaribu kujifunga zaidi. Wanajifunga kwa nguvu. Katika matukio kama haya, watu hufikiri kuwa kijiti au mti umewakamata,"" alieleza Dk. Prakash Rao.
Dk. Prakash Rao alisema kuwa binadamu pia wakati mwingine wanaweza kupata hali kama hiyo wakati nguo zao zinapogusa miti.
Maafisa wa misitu wanasema kuwa hata kama hakuna Wanyama ama... miti wakati mwingine inaweza kuwa hatari.
""Kuna uwezekano wa ajali wakati kuna nyaya za umeme zinaning'inia karibu na miti. Ikiwa tunategemea mti wowote wakati wa kupanda au kushuka milima... ikiwa ni dhaifu, tutateleza. Kuna uwezekano wa miti iliyokufa kudondoka na kutuangukia sisi. Pia kuna uwezekano wa miti kuanguka wakati wa radi na umeme. Lakini, miti haiwakamati au kuwaumiza watu au wanyama,"" alisema Neelaveni.
Dk. Prakash Rao alisema kuwa miti hata matawi, fimbo, fimbo na vigogo vyake havina sifa ya kuwavuta, kuwang'ata watu na mifugo.
""Kuna uwezekano kwamba vidole vyetu au ngozi inaweza kuingia kwenye upenyo au uwazi wakati wa kukata miti na kukwama kwa nguvu, na kusababisha majeraha. Hii kawaida huitwa kuumwa. Ikiwa hiyo itatokea, inaweza kutokea... Rao namaanisha binadamu anaifuata miti ambayo inamshika wakati wa shughuli zake za kawaida, lakini miti yenyewe haina sita ya kukufuata na kung'ata na kuumiza watu. Hiyo linaonekana tu kwenye filamu,"" alisema Dk. Prakash Rao.
Ingawa jamii za kiasili katika kijiji cha Valagajji wanaamini kuwa miti, na magogo yake yanaweza kuumiza, kuwakamata watu na mifugo, wataalamu na maafisa wa misitu wanasisitiza kuwa haya ni matokeo ya imani za asili na si matukio halisi. Uelewa wa kisayansi unahitajika ili kuelewa na kuelezea matukio haya, na elimu zaidi inapaswa kutolewa kwa jamii hizi ili kuondoa hofu zisizo na msingi.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Nchi 10 zenye nguvu kubwa zaidi za kijeshi Afrika 2025,10 Aprili 2025,"Hapa barani Afrika, Mataifa ya Misri, Algeria, na Nigeria ndio yaliyoorodheshwa katika mstari wa mbele kama yanayoongoza kwa uwezo wa kijeshi yakionesha uwekezaji mkubwa katika bajeti za ulinzi ili kuboresha miundombinu na kupata silaha za hali ya juu.
Mataifa yaliyostawi kiuchumi kama vile Misri na Afrika Kusini yametanguliza matumizi ya ulinzi katika bajeti zake ili kudumisha usalama, huku mataifa mengine yakikabiliwa na changamoto za migogoro ya ndani, vikosi vya kijeshi, na vikosi visivyo na ufadhili wa kutosha kukabiliana na waasi.
Licha ya uwezo wa kikanda, wanajeshi wa Afrika wamesalia nyuma ikilinganishwa na mataifa yaliyoendelea kwa sababu ya tofauti katika ugawaji wa bajeti, teknolojia, mafunzo na ufikiaji wa kimkakati.
Kulingana na Global Firepower, hizi hapa ni nchi 10 za Afrika zenye nguvu kubwa zaidi za kijeshi mwaka 2025.
CHANZO CHA PICHA,
GETTY IMAGES
Libya inakamilisha orodha ya kumi bora barani Afrika ikiwa katika nafasi ya 76 ulimwenguni. Nguvu za kijeshi za nchi hiyo zimeathiriwa na miaka mingi ya migogoro ya wenyewe kwa wenyewe lakini inabakia na umuhimu wa kimkakati kutokana na eneo lake na maliasili
CHANZO CHA PICHA,
AFP/GETTY
Sudan imeorodheshwa ya tisa barani Afrika na inashikilia nafasi ya 73 ulimwenguni. Jeshi lake linakabiliwa na changamoto kubwa kutokana na kukosekana kwa utulivu wa kisiasa lakini bado linalenga kudumisha uadilifu wa kieneo.
Nguvu ya jeshi la Sudan imekadiriwa kuwa wanajeshi 109,300 mwaka 2011 (kulingana na IISS), wanajeshi 200,000 kabla ya vita vya sasa vya Sudan kuzuka mwaka 2023 (kulingana na CIA), na wanajeshi 300,000 mwaka 2024 (kulingana na shirika la habari Al Jazeera} kwa mujibu Wikipedia.
DRC inashika nafasi ya nane barani Afrika na inashikilia nafasi ya 66 duniani. Licha ya migogoro ya ndani, nchi hiyo imekuwa ikifanya kazi ya kuleta utulivu. Imepata uwezo wake wa kijeshi kupitia ushirikiano wa kimataifa na kuongeza uwekezaji katika jeshi lake.
Jeshi la Jamhuri ya Kidemokrasia ya Congo (FARDC) lenye wanajeshi wanaokadiriwa kufikia 135,000, ni jeshi kubwa lakini linakabiliwa na changamoto za mafunzo, vifaa na mawasiliano, hali ambayo imesababisha mapambano dhidi ya wanamgambo wadogo walio na vifaa vya kutosha kama vile M23.
Jeshi la DRC FARDC, linalojumuisha Jeshi la Wanamaji, na Jeshi la Wanahewa, linakadiriwa kuwa na karibu wanajeshi 135,000.
Wengi wa wanajeshi wa FARDC wako katika vikosi vya nchi kavu.
Pia lina kikosi kidogo cha angani na kikosi kidogo zaidi cha wanamaji, pamoja na kikosi cha rais kiitwacho Walinzi wa Republican.
CHANZO CHA PICHA,
FMSO - FOREIGN MILLITARY STUDY OFFICE
Morocco imeorodheshwa ya saba barani Afrika na ya 59 duniani kote.
Nchi hiyo imejikita katika kuboresha vifaa vyake vya kijeshi, haswa kwa usalama wa mpaka na operesheni za kukabiliana na ugaidi.
Morocco inadumisha uhusiano mkubwa wa kidiplomasia na mataifa ya Magharibi kwa ushirikiano wa kiulinzi.
Angola inashikilia nafasi ya sita barani Afrika na nafasi ya 56 duniani. Nguvu yake ya kijeshi inaimarishwa na mapato ya mafuta ambayo yanafadhili sekta yake ya ulinzi.
Angola imewekeza katika kuboresha vikosi vyake vya kijeshi ili kukabiliana na changamoto za usalama wa ndani
CHANZO CHA PICHA,
GETTY IMAGES
Ethiopia ipo katika nafasi ya tano barani Afrika na ya 52 duniani. Licha ya changamoto za kiuchumi, Ethiopia inadumisha jeshi kubwa linalozingatia masuala ya usalama wa kikanda, hasa migogoro katika Pembe ya Afrika.
Taifa hilo limewekeza pakubwa katika miundombinu, kupanua upatikanaji wa huduma na kuboresha hali ya maisha.
Vilevile nchi hiyo ni mwanachama hai wa muungano wa Umoja wa Afrika.
Wanajeshi wa Ethiopia wamepewa mafunzo nchini Urusi, na nchi hiyo ina historia ya ushiriki wa kijeshi katika migogoro ya kikanda.
Ethiopia ni mchangiaji mkubwa katika misheni ya kimataifa ya kulinda amani, ikiwa na kikosi kilichofunzwa na uzoefu mkubwa.
Afrika Kusini imeorodheshwa ya nne barani Afrika na ya 40 kote duniani.
Ikijulikana kwa tasnia ya hali ya juu ya ulinzi, Afrika Kusini inazalisha vifaa vyake vingi vya kijeshi.
Hata hivyo, vikwazo vya bajeti vimepunguza maendeleo zaidi ya vikosi vyake vya kijeshi katika miaka ya hivi karibuni.
Wanajeshi waliopo na wale wa akiba: Jeshi la SANDF lina maafisa 71,235 walio hai na 29,350 wa akiba.
Nguvu ya Nchi Kavu: Afrika Kusini ina kikosi chenye nguvu cha nchi kavu, kikijumuisha vifaru 195, magari ya kivita 12,140, mifumo mbalimbali ya mizinga na roketi.
Nguvu ya angani: Jeshi la Anga la Afrika Kusini lina jumla ya ndege 194, zikiwemo ndege za kivita, ndege maalum, ndege za usafiri, ndege za mafunzo na helikopta.
Nguvu ya Wanamaji: Jeshi la Wanamaji la Afrika Kusini lina jumla ya meli 47, ikiwa ni pamoja na zile za kivita na nyambizi, lakini halina meli za kubeba ndege za kivita.
Bajeti ya Ulinzi: Inakadiriwa bajeti ya ulinzi ni karibu $2.7 bilioni.
CHANZO CHA PICHA,
GETTY IMAGES
Nigeria imeorodheshwa ya tatu barani Afrika na ya 31 ulimwenguni. Imefanya uwekezaji mkubwa katika vikosi vyake vya kijeshi ili kupambana na uasi na ugaidi ndani ya mipaka yake.
Vikosi vya Wanajeshi vya Nigeria vinajumuisha idadi kubwa ya maafisa pamoja na magari ya kivita na ndege.
Mwaka 2024, jeshi la anga la Nigeria liliripotiwa kuwa na maafisa 18,000, Silaha za kukabiliana na mashambulizi ya angani 179, zikiwemo ndege 117, helikopta 55 na ndege saba zisizo na rubani (UAVs).
Algeria inashika nafasi ya pili barani Afrika na ya 26 duniani.
Nguvu yake ya kijeshi inasaidiwa na mapato makubwa ya mafuta, kuiwezesha kupata silaha za hali ya juu na kudumisha nguvu iliyofunzwa vizuri.
Algeria inaangazia usalama wa mipakani na oparesheni za kukabiliana na ugaidi huku ikidumisha vikosi vikali vya anga na nchi kavu.
CHANZO CHA PICHA,
REUTERS
Misri inatambulika kuwa nchi yenye nguvu zaidi kijeshi barani Afrika na inashika nafasi ya 19 duniani.
Vikosi vya Wanajeshi wa Misri vinajumuisha matawi makuu manne: Jeshi la Wanamaji, Jeshi la Wanahewa, na Vikosi vya Ulinzi wa Angani.
Nchi hiyo imewekeza sana katika kuboresha vifaa vyake vya kijeshi na miundombinu, vifaru vingi, ndege na meli za wanamaji. Misri pia inafaidika na msaada mkubwa wa kijeshi wa kigeni, ikiwa ni pamoja na dola bilioni 1.85 kila mwaka kutoka Marekani.
Vikosi vya Misri vinapitia juhudi za uboreshaji wa haraka wa kisasa, kupata silaha za kisasa na teknolojia za dharura za ardhini, baharini na angani.
Jeshi la Misri lina jukumu kubwa katika kudumisha utulivu katika Mashariki ya Kati na Afrika Kaskazini.
Marekani imeipatia Misri msaada mkubwa wa kijeshi - uwekezaji katika utulivu wa kikanda.
Misri ina jeshi kubwa, jeshi la wanamaji, na la angani, lenye historia ya kuhusika katika migogoro, ikiwa ni pamoja na Vita vya wenyewe kwa wenyewe vya Yemeni Kaskazini na Vita vya Misri na Libya.
Misri ni moja wapo ya nchi chache katika Mashariki ya Kati kuwa na satelaiti za kijasusi, ilizindua EgyptSat 1 mnamo 2007, ikifuatiwa na EgyptSat 2 mwaka 2014, MisrSat-2 mwaka 2023, na Horus-1 mwaka 2025.
Jeshi la Wanamaji la Misri lina kundi kubwa la meli za mashambulizi ya haraka, nyingi zikiwa na mifumo ya makombora, na linahusika katika uzalishaji wa ulinzi wa majini, ikiwa ni pamoja na ujenzi wa frigates, corvettes, na boti za doria.
Jeshi la Wanahewa la Misri limekuwa likifanya meli zake kuwa za kisasa na lina historia ya utengenezaji wa ndege.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mzozo wa DRC: Kwanini jeshi la Congo haliwezi kulilinda eneo la Mashariki?,10 Aprili 2025,"Mafanikio ya M23 yanashangaza. Wakati jeshi la Congo linakadiriwa kuwa na maelfu ya wanajeshi, Umoja wa Mataifa unakadiria M23 ina wapiganaji elfu tatu hadi nne, wengine kutoka Rwanda.
Mwaka 2023 DRC iliongeza matumizi ya kijeshi na kufikia dola milioni 794. Hata hivyo, kwa nini jeshi la Congo limeshindwa katika eneo la Mashariki?
Kulingana na wataalamu, jeshi la Congo liliheshimiwa sana baada ya uhuru, mapema miaka ya 1960 na 70 chini ya rais wa zamani wa Zaire (sasa Jamhuri ya Kidemokrasia ya Kongo), Mobutu Sese Soko.
""Wakati fulani lilikuwa ni jeshi lenye nguvu, lakini baadaye lilisambaratika na kusambaratishwa,"" anasema Mvemba Phezo Dizolele, Mkurugenzi wa Mpango wa Afrika katika Kituo cha Mafunzo ya Kimkakati na Kimataifa (CSIS).
""Katika miaka ya mwisho ya utawala wa Mobutu, jeshi lilianguka vibaya. Aliunda kikosi cha Ulinzi wa Rais ambacho kilikuwa na vifaa vya kutosha - lakini hilo lilifanywa kwa gharama ya jeshi,"" anasema.
Mbali na ukosefu wa fedha, jeshi lilikabiliwa na changamoto nyingine baada ya makubaliano ya amani kufikiwa ili kumaliza vita vya wenyewe kwa wenyewe na kikanda katika miaka ya 1990.
Kama sehemu ya mikataba hii, vikundi vya waasi vilipelekwa serikalini na wanamgambo wao wakaingizwa jeshini. Kufikia katikati ya miaka ya 2000, jeshi la taifa lilikuwa linaundwa na wanajeshi wa Mobutu na idadi kubwa ya waasi.
""Mchakato huu wa kuunganisha jeshi la zamani na vikundi vya waasi haukwenda sawa,"" anasema Richard Moncrieff, Mkurugenzi wa Mradi wa Maziwa Makuu katika shirika la Crisis Group.
""Baada ya vita vya wenyewe kwa wenyewe, kulikuwa na jeshi kitaifa, lakini kwa kweli lilikuwa ni jeshi la pande kadhaa zilizopigana hapo awali, kila moja ikiwa na ajenda yake na wakati mwingine ikiwa na ajenda zao za ndani ambazo haziendani na ajenda za serikali kuu.""
Jeshi kushindwa kuwa pamoja kumesababisha kuwe na minyororo mingi ya amri sambamba na kukosekana uongozi thabiti.
""Wacongo wana uwezo wa kupigana, lakini kuna rushwa na uangalizi mdogo. Pesa zinatolewa na hakuna anayekuja na kuuliza zimetumiwaje,"" anasema mchambuzi wa masuala ya Afrika, Dizolele.
Dizolele anasema ufisadi huu unamaanisha ni vigumu kujua ni wanajeshi wangapi wanaohudumu katika jeshi kwa sasa, sababu mara nyingi idadi hiyo inaongezeka ""kwa madhumuni ya kujinufaisha.""
Moncrieff anaongeza kuwa uongozi mbovu katika jeshi unaakisi serikali kuu ya nchi hiyo, ambayo nayo iko katika mgogoro kama huo.
""Nchi ina matatizo ya kisera, matatizo ya kisiasa na matatizo makubwa ya rushwa. Jeshi ni kielelezo cha jamii na siasa wanazowakilisha,"" anasema.
Anasema rushwa hii ina maana kiasi kikubwa cha fedha kinachoingizwa kwa wanajeshi ni mara chache sana huwafikia wanajeshi. Wanajeshi wa eneo hilo wanalipwa malipo duni na familia zao hupata usaidizi mdogo sana.
Katika uchunguzi wa BBC mapema mwaka huu, iligundua mamluki wa Kiromania waliokodiwa kupigana nchini DRC walikuwa wakilipwa karibu dola 5000 kwa mwezi, ikilinganishwa na wanajeshi wa kawaida ambao hupokea karibu dola 100 kwa mwezi, au wakati mwingine kutolipwa.
CHANZO CHA PICHA,
GETTY IMAGES
Kwa kufahamu udhaifu wa jeshi lake, serikali ya DRC imetoa wito kwa nchi za jirani kusaidia kupambana na makundi ya wanamgambo mashariki mwa nchi hiyo.
Tangu mwaka 2021, kumekuwa na idadi kubwa ya maafisa wa kimataifa waliotumwa katika eneo hilo, hususan, kutoka EAC (Jumuiya ya Afrika Mashariki). Vikosi vyake vilikaa kwa mwaka mmoja Congo.
Wanajeshi wengine ni kutoka Malawi, Afrika Kusini na Tanzania walitumwa kama sehemu ya ahadi ya SADC (Jumuiya ya Maendeleo ya Kusini mwa Afrika). Na nchi jirani ya Burundi ilituma wanajeshi pia.
Lakini Dizolele anasema kujitolea kwa wanajeshi hao wa kimataifa ""kunategemea uongozi wa kisiasa wa nchi hizo.""
Wataalamu wa Umoja wa Mataifa wanasema wanajeshi kutoka jeshi la Uganda, ambalo liko DRC kusaidia kupambana na makundi ya Islamic State, wamekuwa wakitoa msaada kwa M23.
Moncrieff anaamini Uganda inafanya hivyo ni kulinda maslahi yake katika mzozo huo.
""Uganda inaamini ni muhimu kuwa na ushawishi mkubwa katika jimbo la Ituri na inataka kuwa na ushawishi ndani ya M23 ili kuhakikisha kundi hilo halidhibitiwi na Kigali pekee,"" anasema.
Anaongeza kuwa mamluki na wakufunzi pia wameitwa kuisaidia nchini DRC, kwa sababu jeshi la Congo halina uwezo.
Hata hivyo, anasema wanajeshi hawa wa ziada kutoka nje hawajafanya vya kutosha kuizuia M23 kusonga mbele.
CHANZO CHA PICHA,
GETTY IMAGES
Jeshi dhaifu la Congo likikabiliana na M23 walio na ujasiri, wanaoungwa mkono na Rwanda, na kundi hilo la waasi limeweza kusonga mbele.
""Inaonyesha uimara wa jeshi la Rwanda sio tu katika masuala ya mpangilio, nidhamu, muundo wa amri, mipango, mikakati na ujasusi, lakini pia katika suala la vifaa,"" anasema Moncrieff.
Ingawa M23 imesonga mbele kwa kasi, lakini kuendelea kushikilia maeneo hayo ni swali jingine.
Miji iliyo chini ya udhibiti wao, kama Bukavu na Goma, inakabiliwa na mzozo wa kibinadamu. Benki zimefungwa, ikimaanisha hakuna pesa taslimu katika mzunguko. Bei ya bidhaa za msingi na kiwango cha uhalifu kimeongezeka.
Kwa hali hiyo, wataalamu wanaamini ingawa M23 inaweza kuendelea kusonga mbele, lakini watapata tabu kuendelea kushikilia maeneo hayo.
""Watu wa Congo hawapendezwi na kile ambacho M23 inakifanya,"" anasema Dizolele.
""Raia hawaungi mkono kundi hilo. Kwa hivyo, kinachoweza kutokea ni kuibuka kwa wanamgambo zaidi.""
Kwa muda mrefu, wataalamu wanasema jeshi la Congo linahitaji kufanya mageuzi haraka ili kuwa na ufanisi.
Lakini, wanasema, hili haliwezekani kwani mageuzi ni mchakato mrefu na wa gharama kubwa ambao unategemea nia ya kisiasa iliyo thabiti na imara.
""Wanasiasa wanahofia kuweka taratibu za uwazi na utendaji kazi unaoeleweka katika ofisi zao kuu. Wana hofu juu ya uwezekano wa jeshi kuwapindua,"" anasema Moncrieff.
Imetafsiriwa na Yusuph Mazimu na kuhaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, Iran kukishambulia Kisiwa cha Diego Garcia, ambacho ni marufuku raia kufika?",3 Aprili 2025,"Diego Garcia ni makazi ya kituo cha kijeshi cha pamoja kati ya Uingereza na Marekani. Shirika la habari la IRNA lilisema kwamba kituo hicho kiko kwenye rada za ""makombora na droni za Iran za masafa ya kati.""
Siku chache zilizopita, Rais wa Marekani Donald Trump alisema katika mahojiano kwa njia ya simu na NBC kwamba Iran itashambuliwa ikiwa haitafikia makubaliano mapya ya nyuklia na Marekani. Alisisitiza: ""Kama hawatufikii makubaliano, watashambuliwa. Watashambuliwa kwa njia ambayo hawajawahi kuona hapo awali.""
Sasa, BBC Persian imebaini kupitia uchunguzi wa picha za setilaiti kwamba kati ya Machi 22, 2025, na Aprili 2, ndege sita za B-2 na ndege sita za B-52 zimepelekwa katika kituo cha kijeshi cha Diego Garcia.
Maafisa wa Marekani hawajatangaza rasmi kupelekwa kwa ndege hizi huko Diego Garcia au sababu ya kufanya hivyo, na Kamandi ya Kistratejia ya Jeshi la Marekani pia imesema kwamba haizungumzii kuhusu mazoezi au operesheni zake.
CHANZO CHA PICHA,
PLANET LAB
Kwa kuchunguza zaidi picha za setilaiti, BBC imebaini kuwa kupelekwa kwa ndege za kivita huko Diego Garcia ulianza Machi 25, ambapo ndege kumi na moja za B-52 zilipelekwa kituoni hapo.
Jumamosi iliyopita, Machi 29, idadi ya ndege za B-52 ilipungua hadi kufikia sita, lakini wakati huo huo, ndege nne za B-2 zilikuwa zimewasili kwenye kituo hicho.
Karibu wakati huo huo na ripoti za kupelekwa kwa ndege za B-2 na B-52 hadi kituo cha kijeshi cha Diego Garcia, Jeshi la Walinzi wa Mapinduzi ya Kiislamu (IRGC) lilizindua kituo chake kipya cha chini ya ardhi cha makombora, ambacho kiliibua maoni mengi.
Katika kituo cha makombora kilichozinduliwa, makombora kama Khyber-Shakan, Haj Qasim, Emad, Sejjil, Qadr-H, na kombora la mwelekeo wa Paveh yaliwekwa wazi.
Jibu la swali hili si rahisi na linahitaji utafiti wa kitaalamu kuhusu uwezo wa kijeshi wa Iran katika nyanja za makombora na droni.
Kisiwa cha Diego Garcia kiko umbali wa kilomita 3,800 kutoka eneo la kusini zaidi la Iran, katika bandari ya Pasabandar.
Hii ni wakati ambapo masafa ya makombora ya masafa marefu na makombora ya mwelekeo wa kijeshi yanayomilikiwa na Iran yanasemekana kuwa na uwezo wa kwenda umbali wa kati ya kilomita 2,000 na 2,500.
Baadhi ya makombora ya balistiki ya Iran, kama Sejil na Shahab-3B, yanadaiwa kuwa na masafa ya ""kilomita elfu mbili,"" na kulingana na walinzi wa mapinduzi, masafa halisi ya kombora la Somar la mwelekeo wa kijeshi ni ""kati ya kilometa 2,000 na 2,500.""
Masafa halisi ya makombora haya hayawezi kuthibitishwa kwa uhakika, lakini bado hayajawahi kutumika kwa oparesheni ya masafa ya kilomita 2,000.
Umbali mkubwa zaidi ambao makombora ya Iran yameweza kufika hadi sasa ulikuwa wakati wa Operesheni Vashti Sadeq, ile uya kwanza na ya pili katika shambulio dhidi ya Israel.
Umbali kutoka sehemu ya magharibi kabisa ya Iran hadi Israel ni karibu kilomita 1,200.
CHANZO CHA PICHA,
IMA MEDIA
Masafa ya droni za Iran pia yameripotiwa kwenda umbali karibu ""kilomita 2,500."" Hata hivyo, mnamo Oktoba 2014, Kikosi cha Anga cha IRGC kilizindua droni ya Shahed-136B, ambayo inasemekana kuwa na uwezo wa kwenda ""masafa ya kilomita 4,000.""
Hii ilikuwa ni mara ya kwanza kwa Iran kutangaza kuwa na silaha za kijeshi zilizo na masafa zaidi ya ""kilomita elfu mbili.""
Kwa mujibu wa Jeshi la Iran, matamshi ya Kiongozi Mkuu Ali Khamenei kwamba masafa ya makombora ya Iran hayapaswi kuzidi kilomita 2,000 kwa sasa yamesababisha kutengenezwa kwa makombora ya masafa marefu zaidi. Khamenei alisema kuwa kuna ""sababu"" ya uamuzi huu, lakini hakuitaja wazi.
Iwapo masafa ya droni ya Shahed-136B ni sahihi, Iran itaweza kukilenga Kisiwa cha Diego Garcia, lakini kuna njia nyingine za kukishambulia kisiwa hicho; kwa mfano, kuboresha masafa ya makombora na droni, au kutumia meli inayobeba droni ambayo IRGC ilizindua hivi karibuni.
Kwa kutumia meli hii, kuna uwezekano kwamba Iran inaweza kuwa karibu zaidi na kisiwa cha Diego Garcia kijiografia na kushambuliwa kwa droni kutokea hapo.
Lakini haya si rahisi kutekelezwa kwa muda mfupi.
Wakati mvutano kati ya Tehran na Washington unazidi kuongezeka, msemaji wa Pentagon Sean Parnell alisema jana: ""Ikiwa Iran au mawakala wake watatishia wafanyakazi wa Marekani na maslahi yetu katika eneo hilo, Marekani itachukua hatua kali kulinda watu wetu.""
CHANZO CHA PICHA,
GETTY IMAGES
Umuhimu wa ndege za mashambulizi za B-2 Spirit unatokana na uwezo wake wa kushambulia kwa nguvu vituo vya ardhini vilivyo chini ya ulinzi mkali.
Ndege hizo na mabomu yake hutengenezwa na kampuni ya Northrop Grumman na linaweza kupenya mifumo ya ulinzi ya hali ya juu zaidi na kushambulia maeneo lengwa yenye ulinzi mkubwa.
Ndege hii ina uwezo wa kufikia umbali wa kilomita 9,600 kwa kujaza mafuta mara moja, na kutokana na muundo wake wa anga, inaweza kuruka kwa urahisi kwenye urefu wa juu sana.
Ndege za B-2 zina uwezo wa kubeba mabomu mazito, yakiwemo mabomu ya nyuklia. Miongoni mwa silaha zake ni bomu la kupenya ardhini la GBU/57AB lenye uzito wa kilo 14,000.
Ndege hii inadaiwa kuwa na uwezo wa kuruka kwa kasi karibu na kasi ya sauti na kufikia urefu wa futi 50,000.
Jeshi la Anga la Marekani linadaiwa kuwa na ndege 20 za B-2.
Tangu Donald Trump aingie madarakani, uwezekano wa kushambuliwa kwa vituo vya nyuklia vya Iran umeongezeka, na kupelekwa kwa idadi kubwa ya ndege hizi kumewatia wasiwasi maafisa wa Iran.
Ndege hii ina uwezo wa kuepuka mifumo ya ulinzi na rada, na mabomu yake yanaweza kuharibu vituo vya kijeshi vilivyo chini ya ardhi.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Huyu ndiye Panzi mzalendo Tanzania? mdudu wa kipekee mwenye rangi za bendera ya nchi,2 Aprili 2025,"Mwandishi wa BBC Eagan Salla alitembelea msitu wa Pugu Kazimzumbwi na kuandaa taarifa ifuatayo...
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Ushuru ni nini na kwa nini Trump anautumia?,2 Aprili 2025,"Trump anasema – kwa hatua hizi ambazo zinazifanya bidhaa za kigeni kuwa ghali zaidi - zitasaidia wazalishaji wa Marekani na kulinda kazi zao.
Ushuru ni kodi inayotozwa kwa bidhaa zinazoagizwa kutoka nchi nyingine.
Kwa mfano, ushuru wa 25% kwa bidhaa ya thamani ya dola za kimarekani $10 (£7.76) itamaanisha malipo ya ushuru ni dola $2.50. Kampuni zinazoleta bidhaa za kigeni nchini zinapaswa kulipa ushuru huu kwa serikali.
Ushuru ni sehemu ya dira ya kiuchumi ya Trump. Anasema ""ushuru"" ndilo neno analolipenda zaidi. Anasema kodi hizo zitawahimiza watumiaji wa Marekani kununua bidhaa zaidi zinazotengenezwa Marekani, kukuza uchumi wa nchi na kuongeza kiwango cha kodi.
Trump anataka kupunguza pengo kati ya bidhaa ambazo Marekani inaagiza na zile inazosafirisha kwenda nchi nyingine.
Rais wa Merika pia amesema ushuru unakusudiwa kuilazimisha China, Mexico na Canada - kufanya zaidi katika kukomesha wahamiaji na dawa za kulevya kuingia Marekani.
Trump amekiri uwezekano wa kudorora kwa uchumi kutokana na sera zake za kibiashara.
CHANZO CHA PICHA,
GETTY IMAGES
Wanauchumi wanatarajia ushuru kuongeza bei za bidhaa kwa wateja wa Marekani katika bidhaa nyingi zinazoagizwa kutoka nje.
Bidhaa zilizoathiriwa na ushuru zinajumuisha kila bidhaa kuanzia bia, mafuta hadi maparachichi. Kwa sababu ya ushuru, Makampuni yanaweza kuamua kuagiza bidhaa chache za kigeni, jambo ambalo linaweza kufanya zile zinazopatikana kuwa ghali zaidi.
Miongoni mwa makampuni yanayowekewa ushuru, ni yale ya magari kutoka nje ya nchi. Marekani iliagiza takribani magari milioni nane mwaka jana - yakigharimu takribani dola bilioni 240 (£186bn), ni takribani nusu ya mauzo ya jumla.
Ushuru mpya wa 25% kwa uagizaji wa magari kutoka nje na vipuri vya gari utaanza kutekelezwa tarehe 2 Aprili, na malipo ya ushuru huo yataanza siku inayofuata. Ushuru kwa vipuri utaanza kulipwa mwezi Mei.
Bei za magari tayari zimeanza kupanda kutokana na ushuru kwa bidhaa kutoka Canada na Mexico. Vipuri kwa kawaida huvuka mipaka ya Marekani, Mexico na Canada kabla ya gari kutengenezwa kamili.
Ushuru aliotangaza Trump katika muhula wake wa kwanza kama rais ulipandisha wastani wa bei ya chuma na alumini nchini Marekani kwa 2.4% na 1.6%, kulingana na Tume ya Biashara ya Kimataifa ya Marekani.
Ushuru kwa mashine za kufulia zilizoagizwa kutoka nje kati ya 2018 na 2023 uliongeza bei ya mashine hizo kwa 34%, kwa mujibu wa takwimu rasmi.
Bei zilishuka mara tu ushuru ulipoondoshwa.
Ushuru wa 25% kwa magari yanayoingia Marekani. Ushuru wa 25% kwa vipuri vya magari vinavyoagizwa kutoka nje kuanzia mwezi wa Mei.
Machi 12:
25% ya ushuru kwa bidhaa zote za chuma na alumini
Msamaha wa ushuru kwa bidhaa zinazotoka katika chini zenye makubaliano ya biashara huria za Amerika Kaskazini, kama vile televisheni, viyoyozi, maparachichi na nyama ya ng'ombe.
Ushuru wa kemikali ya potashi – inayotumiwa katika mbolea na wakulima wa Marekani - ilipunguzwa kutoka 25% hadi 10%
Msamaha wa ushuru kwa mwezi mzima kwa magari yanayotengenezwa Amerika Kaskazini ambayo yanatii makubaliano ya biashara huria.
10% ya ushuru kwa bidhaa za China iliongezeka mara mbili hadi 20%
25% ya ushuru dhidi ya bidhaa kutoka Mexico na Canada, na ushuru wa 10% kwa uagizaji wa nishati ya Canada
10% ushuru kwa bidhaa kutoka China
CHANZO CHA PICHA,
PA MEDIA
Uingereza imeathirika na ushuru wa magari na chuma - na inatarajiwa itaathirika tena kwa ushuru wa Aprili 2. Lakini serikali ya nchi hiyo haijatangaza ushuru wowote kwa bidhaa kutoka Marekani kama njia ya kujibu ushuru wa Trump.
Katibu wa Biashara Jonathan Reynolds anasisitiza kuwa mazungumzo ya kibiashara yanayoendelea na utawala wa Trump yanamaanisha kuwa Uingereza iko katika ""nafasi bora zaidi ya nchi yoyote"" kufanya ushuru upunguzwe au kuondoshwa.
Nchi nyingine zimeanzisha ushuru kwa bidhaa zinazoagizwa kutoka Marekani. Hilo litazifanya bidhaa za Marekani kuwa ghali, na kuongeza hofu ya vita vya kimataifa vya biashara ambavyo vinaweza kuleta matatizo kwa uchumi duniani kote.
China imeanzisha ushuru wa 10-15% kwa baadhi za kilimo za Marekani. Pia imelenga makampuni ya anga ya Marekani, ulinzi na teknolojia.
Ushuru wa Umoja wa Ulaya unaolenga bidhaa za Marekani zenye thamani ya Euro bilioni 26 (£22bn) utaanza tarehe1 Aprili na kutekelezwa kikamilifu tarehe 13 April. Utalenga bidhaa nyingi ikiwemo boti, bia, pikipiki, pamoja na bidhaa za chuma na alumini.
Canada imeweka ushuru wa 25% kwa chuma kutoka Marekani, alumini na bidhaa zingine. Ushuru zaidi unaweza kuletwa tarehe 2 Aprili.
Mexico imechelewa kuanzisha ushuru wake wa kulipiza kisasi huku mazungumzo na Marekani yakiendelea.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Waziri Mkuu wa Israeli akataa ukosoaji wa vita vya Gaza na wanajeshi wa akiba,10 Aprili 2025,"CHANZO CHA PICHA,
GETTY IMAGES
Mwanamke mmoja nchini Australia amejifungua mtoto wa mtu asiyemfahamu bila kujua, baada ya kliniki yake ya uzazi kuingiza kwa bahati mbaya viinitete vya mwanamke mwingine ndani ya chake.
Mchanganyiko huo katika kliniki ya kutungisha mimba nje ya tumbo la uzazi ya Monash IVF huko Brisbane, Queensland umesemekana kuwa makosa ya kibinadamu, vyombo vya habari vya Australia vinaripoti.
""Kwa niaba ya Monash IVF, nataka kusema ninasikitika sana kwa kile kilichotokea,"" Mkurugenzi Mtendaji Mkuu Michael Knaap alisema, akiongeza kwamba kila mtu katika kliniki ya uzazi ""alihuzunishwa"" na kosa hilo.
Mwaka jana, kliniki hiyo hiyo ililipa A$56m (£26.8m) kwa mamia ya wagonjwa ambao viinitete vyao viliharibiwa licha ya kuwa na uwezo wa kutungisha mimba.
Kulingana na msemaji wa Monash IVF, wafanyikazi walifahamu tatizo hilo mnamo mwezi Februari wakati wazazi waliozaa walipoagizwa kuhamisha viinitete vyao vilivyobaki vilivyogandishwa hadi kliniki nyingine.
""Badala ya kupata idadi inayotarajiwa ya viinitete, kiinitete cha ziada kilibaki kwenye hifadhi,"" msemaji huyo alinukuliwa akisema na ABC.
Monash amethibitisha kwamba kiinitete kutoka kwa mgonjwa mwingine kiliyeyushwa kimakosa na kuhamishiwa kwa mtu tofauti, na kusababisha kuzaliwa kwa mtoto.
Kliniki imeanzisha uchunguzi na tukio hilo limeripotiwa kwa vyombo vya udhibiti.
Soma zaidi:
Molly Gibson: Azaliwa baada ya mimba yake kutungwa miaka 27 iliyopita
'Ugumba ulinifanya nijihisi mwenye hatia'
CHANZO CHA PICHA,
EPA
Waziri Mkuu wa Israel Benjamin Netanyahu amekataa ukosoaji wa vita vya Gaza na baadhi ya wanajeshi wa akiba wa jeshi la anga, na kutaja tukio hilo kuwa ""lisiloweza kusameheka"".
Jeshi la Israeli lilisema kuwa litawafuta kazi wanajeshi wa akiba waliokuwa wametia saini barua ya kutaka kurejeshwa kwa mateka wa Israeli kupewa kipaumbele badala ya kupigana na Hamas.
Barua hiyo pia inasema mapigano ya sasa yamechochewa kisiasa na yatasababisha vifo vya mateka, wanajeshi wa Israeli na raia wasio na hatia.
Jeshi lilisema haliwezi kuruhusu wanajeshi wa akiba wanaohudumu kushiriki maandamano ya kisiasa.
Israeli ilianza tena kampeni yake ya angani na ardhini huko Gaza mwezi uliopita, ikisema kwamba shinikizo la kijeshi litailazimisha Hamas kuwaachilia mateka ambao bado inawashikilia.
Jeshi la anga la Israeli, ambalo limetumika sana huko Gaza katika kipindi cha miezi 18 iliyopita, linategemea sana marubani wa jeshi la akiba.
Idadi kubwa ya waliotia saini barua hiyo ambao ni 970 iliyochapishwa katika magazeti ya Israeli Alhamisi asubuhi wamestaafu. Lakini inaripotiwa kuwa kadhaa bado ni wafanyikazi.
Barua hiyo haitoi wito wa kukataa kuhudumu, lakini inadai ""kurejeshwa kwa mateka wote hata kama itamaanisha ni kwa gharama ya kusitisha uhasama"".
Jeshi la Israeli lilianzisha kampeni ya kuiangamiza Hamas kujibu shambulizi la kuvuka mpaka ambalo halijawahi kutokea tarehe 7 Oktoba 2023, ambapo takriban watu 1,200 waliuawa na wengine 251 walichukuliwa mateka.
Zaidi ya watu 50,880 wameuawa huko Gaza tangu wakati huo, kulingana na wizara ya afya ya eneo hilo.
Soma zaidi:
Kuunguzwa na kemikali na kuchomwa moto- Wagaza waiambia BBC kuhusu mateso katika kizuizi cha Israel
Hezbollah iko njia panda baada ya kipigo katika vita vilivyowadhoofisha
CHANZO CHA PICHA,
GETTY IMAGES
Mapema Leo Polisi walipiga mabomu ya machozi na kuwatawanya wafuasi wa chama kikuu cha upinzani nchini Tanzania, Chadema huku wakizua viongozi wa chama hicho kufanya mkutano na waandishi wa habari.
Vyombo vya habari vya ndani vimeripoti kushikiliwa kwa Makamu Mwenyekiti wa chama hicho bara, John Heche, Mjumbe wa Kamati kuu, Godbless Lema, Mwenyekliti wa chama hecho kanda ya Kusini, Aden Mayala na Mkurugenzi wa Mawasiliano na uenezi, Brenda Rupia, waliokuwa wazungumze na wanahabari.
Hayo yanakuja siku moja, baada ya Mwenyekiti wa chama hicho, Tundu Lissu kukamatwa baada ya kumaliza mkutano wa hadhara mkoani Ruvuma, kusini mwa Tanzania.
Jeshi la Polisi nchini Tanzania limethibitisha kumshikilia kiongozi wa chama kikuu cha upinzani, Chadema Tundu Lissu kwa tuhuma za uchochozi.
Taarifa ya jana ya chama hicho inadai kutofanyiwa haki na jeshi hilo, ikiwemo kuzuiwa kufanya mkutano na kutawanishwa kwa nguvu.
Awali kupitia mtandao wa kijamii wa x, Makamu Mwenyekiti wa chama hicho, John Heche aliandika kuwa wamezuiwa kufanya mkutano wa waandishi wa habari ambao ulipangwa kufanyika katika ofisi za chama zilizopo Mfaranyaki, Songea.
Heche pia alisema, wafuasi wao pia walitawanywa kwa mabomu ya machozi yaliyopigwa na jeshi la polisi.
Wakati hayo yakiendelea watetezi mbalimbali wa haki za binadamu wameitaka Serikali ya Tanzania kufuata misingi ya haki.
Chama cha Wanasheria Tanganyika (TLS) kupitia kwa Rais wake, Wakili Boniface Mwabukusi kimesema kinafuatilia kujua nini kimepelekea Lissu kukamatwa.
Wakili Mwabukusi anukuliwa na vyombo mbalimbali vya habari akisema, “Nguvu illyotumiwa na Polisi dhidi ya Raia wasiokuwa na silaha yeyote siyo tu matumizi mabaya ya sheria bali ni hali inayoashiria kutokuwajibika na kukosekana kwa ustahimilivu wa kisiasa katika taifa letu.”
""Kulikuwa na namna nyingi za kiueledi ambazo zingeweza kufanyika bila rabsha wala risasi au mabomu ya machozi, Lissu sio tu kwamba ni Mwanachama na Kiongozi wa Chama Kikuu cha Upinzani huyu pía ni Mwanachama hai wa TLS na ana haki kwa mujibu wa sheria,” alisema wakili huyo.
BBC imezungumza na baadhi ya wafuasi wa chama hicho ambao wamedai kuwa kinachoendelea hakiwapunguzii nguvu kuelekea uchaguzi.Mmoja wa wafuasi hao alisema, “Tunalishangaa jeshi la polisi kusumbua chama chetu wakati tunafanya mikutano kwa amani. Chama dola, CCM kinalitumia jeshi hilo vibaya na sioni kama watatuzuia kwenye siasa hizi kuelekea uchaguzi mkuu.”
'Wakati hayo yakiendelea, Chadema hivi karibuni imekuwa ikifanya na mikutano ya hadhara wakishinikiza kuwepo kwa mabadiliko ya sera na taratibu za chaguzi kabla ya kufanyika uchaguzi.
Chama hicho kimeweka shinikizo kieleza kuwa hakutakuwa na uchaguzi iwapo mabadiliko hayo hayatafanyika.

CHANZO CHA PICHA,
GETTY IMAGES
Serikali ya Zimbabwe imetangaza malipo ya awali ya $3m (£2.3m) kwa wakulima wazungu ambao mashamba yao yalitwaliwa chini ya mpango wa serikali wenye utata zaidi ya miongo miwili iliyopita.
Ni malipo ya kwanza kufanywa chini ya makubaliano ya fidia ya mwaka 2020 yaliyotiwa saini kati ya serikali na wakulima wazungu wa ndani ambapo Zimbabwe ilijitolea kulipa $3.5bn (£2.6bn) kwa mashamba yaliyonyakuliwa.
Maelfu ya wakulima wazungu walilazimishwa kutoka katika ardhi yao, mara nyingi kwa jeuri, kati ya mwaka 2000 na 2001.
Unyakuzi huo ulikusudiwa kurekebisha unyakuzi wa ardhi enzi za ukoloni lakini ulichangia kuzorota kwa uchumi wa nchi hiyo na kuharibu uhusiano na nchi za Magharibi.
Malipo hayo yaliyotangazwa Jumatano ni ya wakulima 378 wa kwanza, kati ya 740 waliokuwa wamiliki wa mashamba ambao fidia yao ilikuwa imeidhinishwa.
Mnamo mwaka 1980, Zimbabwe ilipata uhuru, na kumaliza miongo kadhaa ya utawala wa wazungu wachache. Wakati huo, sehemu kubwa ya ardhi yenye rutuba zaidi ilikuwa ikimilikiwa na wakulima wazungu takriban 4,000.
Mageuzi ya aŕdhi yalilenga katika kugawa upya aŕdhi inayomilikiwa na wazungu kwa wakulima weusi, kufuatia seŕa za enzi za ukoloni wakati maelfu ya wakulima weusi walilazimishwa kutoka katika aŕdhi yao na maeneo yenye rutuba zaidi nchini humo yalitengwa kwa ajili ya watu weupe.
Mnamo mwaka wa 2000, Rais wa wakati huo Robert Mugabe aliunga mkono uvamizi wa ardhi uliofanywa na mseto wa vikosi vya serikali na vikundi vya kujihami, na hivyo kuzua shutuma za kimataifa.
Rais Emmerson Mnangagwa, ambaye alichukua nafasi ya Mugabe katika mapinduzi ya mwaka 2017, ametaka kutatua mzozo huo ili kurejesha uhusiano na serikali za Magharibi.
Soma zaidi:
Zimbabwe kuwalipa fidia raia wa kigeni waliopokonywa mashamba yao
Mnangagwa: Siwezi kuwanyang'anya wakulima wa kizungu mashamba yao
CHANZO CHA PICHA,
FACEBOOK
Wanafunzi wa shule ya upili ya wasichana ya Butere nchini Kenya wamesusia hafla ya maigizo yanayoendelea katika shule ya Lions jijini Nairobi.
Wanafunzi hao wamedinda kuigiza tamthilia ya ""Echoes of War"" baada ya umma kuzuiwa kuhudhuria hafla hiyo, wakiimba wimbo wa taifa na kuondoka jukwaani.
Walifika kufuatia agizo la mahakama kuu ya Nyamira iliyoidhinisha mchezo huu kuigizwa baada ya wasichana hao kutakiwa waende likizo ilhali walipaswa kuhudhuria tamasha hizo za maigizo.
Kulingana na wakili wa shule hiyo Ken Echesa aliyekuwa amehudhuria ameapa kurejea mahakamani kumshtaki Mkurugenzi wa wizara ya elimu ukanda wa magharibi bwana Abiero kwa kutofuata agizo la mahakama kikamilifu.
Kulingana na Eugene Wamalwa aliyekuwa waziri wa ulinzi na wakili wa mwandishi wa igizo hilo, Cleophas Malala amesema kuwa Malala amezuiliwa eneo la Eldama Ravine tangu jana usiku.
Hata hivyo ameachiliwa na wakati wowote atakuwa akihutubia wanahabari.
Haya yakijiri maafisa wa polisi wametupa vitoa machozi katika shule moja walimoweka makaazi wanafunzi wa Butere ilikuwatawanya baada yakudinda kuigiza tamthilia yao kama ilivyotarajiwa.
Maudhui ya tamthilia ni yepi?
Tamthilia ya Echoes of War inaangazia mapambano ya vijana kuhusu uhuru wa kiraia, utawala na haki ya kijamii. Maudhui yake yanachora taswira ya taifa la Kenya linalopona kutokana na vita vya wenyewe kwa wenyewe huku vijana wakitarajiwa kuwa nguvu kubwa katika ujenzi wa taifa.
Hisia zinazoendelea kuibuliwa
Kupitia ukurusa wa X chama cha ODM kimesuta vikali serikali kwa kuingilia ubunifu wa wanafunzi katika maigizo ya shuleni.
‘’Funzo kubwa kutoka kwayo ni kwamba hata sauti za watoto wa shule zina umuhimu, na kwa kweli hazina hatia, sauti zao zinahitajika katika kuendesha mjadala wa kitaifa. Hakika tunaifananisha na igizo maarufu la Afrika Kusini la Sarafina’’ ODM ilisema.
Naye Mwenyekiti wa chama cha KANU, Gideon Moi, amekashifu serikali kwa kuwanyima wanafunzi hao fursa ya kutumia kipaji chao.
Wakati huo huo, Amnesty International Kenya imelaani vikali hatua za polisi kuvuruga kwa nguvu onesho la tamthilia na kutaka Tume ya IPOA kuchunguza kwa uwazi na haraka vitendo vya polisi waliohusika, na kuhakikisha uwajibikaji.
Vipi fasihi ilijumuishwa katika mtaala wa elimu Kenya?
Mnamo mwaka wa 2010, Wizara ya Elimu ilianzisha sera ya mageuzi iliyojulikana kama “Demokrasia katika Elimu,” ikiwa na dhamira ya kuimarisha ushirikishwaji wa wanafunzi katika masuala ya usimamizi wa shule na kukuza mazingira ya mawasiliano ya wazi kati ya walimu, wanafunzi, na wadau wengine wa elimu.
Miongoni mwa vipengele muhimu vya sera hii ni:
• Kuanzishwa kwa baraza la wanafunzi katika shule, kama jukwaa la majadiliano ya wazi kati ya uongozi wa shule na wanafunzi.
• Uwekaji wa masanduku ya maoni ili kutoa nafasi kwa wanafunzi kueleza mawazo yao kwa njia ya faragha na huru.
• Marekebisho kupitia Sheria ya Elimu ya Msingi ya mwaka 2013, yaliyojumuisha wawakilishi wa wanafunzi na walimu katika Bodi za Usimamizi za shule, hatua iliyolenga kuimarisha ushirikiano wa pande zote.
• Kufutwa rasmi kwa adhabu ya viboko, kama hatua ya kulinda haki za wanafunzi na kukuza mbinu mbadala za nidhamu.
• Kufanyika kwa uchaguzi wa viongozi wa wanafunzi moja kwa moja na wanafunzi wenyewe, hatua iliyolenga kukuza maadili ya uongozi na uwajibikaji miongoni mwa vijana.
Kwa miaka mingi nchini Kenya, wanafunzi pia wamekuwa wakifundishwa kazi za fasihi zinazochambua kwa kina hali ya jamii.
Miongoni mwa kazi hizo ni Betrayal in the City, Masaibu ya Ndugu Jero, Damu Nyeusi, Mashetani, Kifo Kisimani, na Mstahiki Meya.
Kazi hizi za kifasihi zimekuwa zikiibua mijadala kuhusu maovu ya kijamii, ukandamizaji wa haki, na changamoto za kiuongozi katika jamii.
‘’Sanaa ni kioo cha Jamii’’
Sanaa, hususan michezo ya kuigiza, imekuwa daima kioo cha jamii.
Hata hivyo, wanaharakati wameibua hisia katika tukio la hivi majuzi lililohusisha kuingiliwa kwa mchezo wa kuigiza wa Shule ya Upili ya Wasichana ya Butere na kuzua maswali kuhusu nafasi ya sanaa katika kueleza ukweli wa kijamii.
Mchezo huo ambao ulikuwa na fursa ya kuelimisha na kuamsha fikra, ulizimwa katika mazingira yenye utata, na hivyo kuvuta hisia za umma na kuibua mjadala mpana kuhusu uhuru wa kisanii nchini Kenya.
CHANZO CHA PICHA,
REUTERS
Raia wa Urusi mwenye asili ya Marekani ameachiliwa huru katika mabadilishano ya wafungwa kati ya Moscow na Washington.
Ballerina Ksenia Karelina, mkazi wa Los Angeles, alikuwa gerezani nchini Urusi kwa zaidi ya mwaka mmoja, baada ya kukamatwa katika jiji la Yekaterinburg mapema 2024.
Alipatikana na hatia ya uhaini kwa kutoa pesa kwa shirika la misaada lenye makao yake makuu nchini Marekani linalotoa msaada wa kibinadamu kwa Ukraine na alihukumiwa kifungo cha miaka 12.
Kwa kubadilishana, Marekani iliripotiwa kumwachilia Arthur Petrov, raia mwenye uraia mara mbili wa Ujerumani-Urusi aliyekamatwa Cyprus mwaka wa 2023. Alishtakiwa kwa kusafirisha vifaa vidogo vya kielektroniki kwenda Urusi kwa watengenezaji wanaofanya kazi na jeshi la Urusi kinyume cha sheria.
Mabadilishano ya wafungwa yalifanyika Abu Dhabi asubuhi ya Alhamisi.
Waziri wa mambo ya nje wa Marekani Marco Rubio alithibitisha kuwa Bi Karelina alikuwa ""kwenye ndege akirejea nyumbani Marekani.""
Aliongeza kuwa ""amezuiliwa kimakosa na Urusi kwa zaidi ya mwaka mmoja"".
Ni mara ya pili kubadilishana wafungwa kati ya Urusi na Marekani katika muda wa chini ya miezi miwili.
Mnamo Februari, raia wa Urusi Alexander Vinnik - ambaye alifungwa katika jela ya Marekani kwa mashtaka ya utakatishaji fedha - aliachiliwa kwa kubadilishana na kuachiliwa kwa mwalimu wa shule wa Marekani Marc Fogel.
Pia unaweza kusoma:
'Urusi inakubaliana na wazo la kumaliza vita Ukraine'- Putin
CHANZO CHA PICHA,
REUTERS
Mahakama ya Kimataifa ya Haki huko The Hague imeanza kusikiliza kesi ya Sudan dhidi ya UAE kwa tuhuma za kuunga mkono vikosi vya Rapid Support Forces ambayo imekuwa ikipigana nayo tangu katikati ya Aprili 2023.
Mahakama hiyo imepanga vikao viwili ambavyo vitazingatia ombi la Sudan la hatua za dharura kuchukuliwa dhidi ya UAE, ambayo inasema imekiuka Makubaliano ya Kimbari kuhusu watu wa Masalit, haswa huko Darfur Magharibi.
Katika ombi lake kwa ICJ, Sudan inadai RSF imekuwa na hatia ya ""mauaji ya kimbari, ubakaji, unyanyasaji wa kijinsia, uhamishaji wa lazima, na ukiukaji wa haki za binadamu.""
Inadai: ""Vitendo vyote kama hivyo vimetekelezwa na kuwezeshwa na msaada wa moja kwa moja kwa waasi wa RSF na nchi ya Falme za Kiarabu.
Sudan pia imewasilisha malalamiko dhidi ya taifa hilo la Ghuba katika Baraza la Usalama la UN.
Hata hivyo, UAE, imetupilia mbali madai hayo. Waziri wake wa Mambo ya nje, Anwar Gargash, katika ujumbe kwenye mtandao wa X, alisema ""kipaumbele cha Sudan kinapaswa kuwa kusitisha mapigano katika vita hii ya upuuzi na ya uharibifu - na kushughulikia janga kubwa la kibinadamu ambalo limejitokeza.""
Mnamo mwezi Januari, Marekani iliamua kwa kauli moja kwamba vikosi vya Rapid Support Force (RSF) - vilijihusisha katika vita vya kikatili dhidi ya vikosi vya jeshi la Sudan tangu 2023 - walikuwa na hatia ya mauaji ya kimbari na kuamuru vikwazo dhidi ya Kamanda Mohammed Hamdan Dagalo.
Soma zaidi:
Vita vya Sudan: RSF kuunda serikali yao kuna maana gani?
Mzozo wa Sudan: Unayofaa kujua baada ya jeshi la Sudan kuiteka tena ikulu ya Rais

CHANZO CHA PICHA,
REUTERS
Wizara ya Sheria ya Marekani imewafungulia mashtaka raia wanne wa Marekani kwa kuhusika kwao katika jaribio la mapinduzi dhidi ya serikali ya Jamhuri ya Kidemokrasia ya Kongo (DRC), baada ya watatu kati yao kurejeshwa mikononi mwa mamlaka za Marekani wiki hii.
Marcel Malanga, Tyler Thompson, na Benjamin Zalman-Polun walikuwa tayari wamehukumiwa nchini DRC kwa kuhusika katika jaribio hilo lililofeli la mapinduzi lililotokea Mei 2024, ambapo watu waliokuwa na silaha walivamia makazi ya maafisa waandamizi wa serikali na kwa muda mfupi walikalia ofisi ya urais jijini Kinshasa.
Watatu hao waliachiliwa huru Jumanne katika makubaliano yaliyofikiwa wakati wa ziara ya mshauri mkuu wa Rais wa Marekani Donald Trump kuhusu masuala ya Afrika, Massad Boulos, nchini DRC.
Kwa mujibu wa taarifa rasmi, washukiwa hao wanakabiliwa na mashtaka ya kula njama ya kutumia silaha za maangamizi, kulipua majengo ya serikali, na kupanga kuua au kuwateka nyara watu katika nchi ya kigeni.
“Washukiwa walipanga kwa makusudi, walichunguza maeneo ya mashambulizi, na waliwataja waathiriwa waliolengwa katika shambulio la kijeshi, wakiwa na nia ya kuua watu wengine, wakiwemo maafisa wa ngazi za juu serikalini,” ilisema taarifa hiyo.
“Walihamasisha na kuwaajiri watu wengine kujiunga na mpango huo kama wapiganaji wa jeshi la waasi, na katika baadhi ya matukio, walitoa malipo ya kifedha kama kishawishi.”
Malanga, Thompson, na Zalman-Polun walikuwa miongoni mwa watu 37 waliohukumiwa na mahakama ya kijeshi ya DRC mnamo mwezi Septemba, wakipatikana na hatia ya kula njama ya kihalifu, ugaidi, na makosa mengine, na wote wakahukumiwa adhabu ya kifo.
Hata hivyo, mchakato wa kuwaachilia huru ulihusishwa na mazungumzo yanayoendelea kati ya Marekani na Rais wa DRC, Félix Tshisekedi, kuhusu uwekezaji katika sekta ya madini.
Watu hao watatu walikana mashtaka yote na walikata rufaa dhidi ya hukumu hiyo bila mafanikio.
Wiki iliyopita, Rais Tshisekedi alipunguza adhabu yao hadi kifungo cha maisha, kabla ya kuwakabidhi kwa mamlaka za Marekani.
Soma pia:
Ni nini kilichochea jaribio la mapinduzi Jamhuri ya Kidemokrasia ya Congo?
Ushirikiano wa madini kati ya DRC na Marekani: Ni nani atanufaika?
Mzozo wa DRC: Kwanini jeshi la Congo haliwezi kulilinda eneo la Mashariki?

CHANZO CHA PICHA,
REUTERS
Muungano mkuu wa upinzani nchini Sudan Kusini umeonekana kugawanyika, hali inayozidisha mzozo wa kisiasa unaoendelea nchini humo.
Kiongozi wa chama cha upinzani SPLM-IO , Dkt. Riek Machar, ambaye pia ni Makamu wa Kwanza wa Rais wa Sudan Kusini kufuatia makubaliano ya amani yaliyolenga kumaliza vita vya wenyewe kwa wenyewe vya muda mrefu dhidi ya serikali ya Rais Salva Kiir, aliwekwa chini ya kifungo cha nyumbani mwezi uliopita.
Hapo jana, kundi la viongozi waandamizi wa SPLM-IO lilitangaza nia ya kumteua Stephen Par Kuol kuwa kiongozi wa mpito hadi pale Dkt. Machar atakapokuwa huru.
""Tulichofanya ni kutatua mgogoro huu wa uongozi ambao umesababishwa na mgogoro unaotokana na kuwekwa kizuizini kwa mwenyekiti wetu na kutoroka kwa viongozi wetu wengine kama naibu mwenyekiti na katibu mkuu,"" alisema Par.
Hata hivyo, hatua hiyo ilipingwa na baadhi ya wajumbe wa chama hicho, huku Par Kuol akilazimika kujitetea dhidi ya madai kwamba alikuwa anatekeleza mapinduzi ya kisiasa ndani ya chama.
Ikiwa ni wiki mbili tangu Machar awekwe kifungo cha nyumbani Par sasa ametoa wito kiongozi huyo na wanachama wengine wakuu wa SPLM-IO ambao walizuiliwa kufuatia ghasia mbaya kaskazini mwa nchi waachiliwe huru.
""Kitendo hiki cha kuwekwa kizuizini kinadhoofisha kanuni za amani na mazungumzo muhimu kwa ukombozi wa taifa letu,"" alisema.
Umoja wa Mataifa umekuwa ukionya kuwa Sudan Kusini iko kwenye ukingo wa kurejea kwenye vita vya wenyewe kwa wenyewe kufuatia kuongezeka kwa mzozo kati ya Machar na rais ambao umeendelea kwa wiki kadhaa.
Viongozi hao wawili walikubaliana mnamo Agosti 2018 kumaliza vita vya wenyewe kwa wenyewe vilivyoua karibu watu 400,000.
Lakini katika kipindi cha miaka saba iliyopita uhusiano wao umezidi kuwa mbaya huku kukiwa na mivutano ya kikabila na ghasia za hapa na pale.
Soma pia:
Mfahamu Dkt. Riek Machar, na imani zake za msituni kwenye mgogoro wa Sudan Kusini
Miaka 10 ya Uhuru wa Sudani Kusini: Vita mbili kuu na harakati za miongo sita ya kutafuta kujitawala
Miaka 10 ya Sudani Kusini: Viongozi wa kisiasa waliopigiwa magoti na Papa kuacha vita

CHANZO CHA PICHA,
GETTY IMAGES
Kupimwa mate kunaweza kusaidia “kubadili mkondo” wa saratani ya tezi dume, kwa mujibu wa wanasayansi nchini Uingereza.
Vipimo hivyo huchambua vinasaba (DNA) vya wanaume ili kubaini wale waliozaliwa wakiwa na hatari kubwa ya kuugua saratani ya tezi dume.
Kwa kuwalenga wanaume hao kufanyiwa vipimo vya kutoa sampuli ya mate ili kupimwa kwa maabara na uchunguzi wa MRI, wanasayansi wameweza kugundua baadhi ya aina hatari za saratani ambazo zingepuuzwa pasipo dalili za wazi.
Hata hivyo, jaribio hilo bado halijathibitishwa kuwa lina uwezo wa kuokoa maisha, na wataalamu wanatahadharisha kuwa huenda ikachukua miaka kadhaa kabla ya vipimo kama hivyo kuanza kutumika kwa kawaida katika huduma za afya.
Kila mwaka, takriban wanaume 12,000 hufariki kutokana na saratani ya tezi dume nchini Uingereza.
Wito wa kuanzishwa kwa uchunguzi wa mara kwa mara kwa wanaume wenye afya njema – maarufu kama upimaji wa saratani – umekuwa mkubwa zaidi, hasa baada ya bingwa wa baiskeli wa Olimpiki, Sir Chris Hoy, kutangaza kuwa ana saratani ya hatua ya mwisho ya tezi dume.
Hapo awali, upimaji wa kawaida ulitupiliwa mbali kutokana na kasoro za kipimo kilichopo sasa, ambacho hupima viwango vya protini maalum ya tezi dume (PSA) kwenye damu.
Profesa Dusko Ilic wa Chuo Kikuu cha King’s College London amesema matokeo ya utafiti huo ni ya “kuahidi”, lakini jaribio hilo linaongeza ugunduzi wa saratani kwa kiasi kidogo tu linapotumiwa pamoja na viashiria vya hatari vilivyopo kama umri, viwango vya PSA na uchunguzi wa MRI.
Aidha, Profesa Ilic ameongeza kuwa bado hakuna ushahidi wa moja kwa moja kuwa jaribio hilo linaongeza muda wa kuishi au kuboresha maisha ya wagonjwa, hivyo kuna haja ya kufanya tafiti zaidi.
Utafiti huo kwa sasa umejikita kwa watu wa asili ya Ulaya pekee, na juhudi zinaendelea kulibadilisha ili liweze kutumika kwa watu kutoka asili nyingine.
Inasadikiwa kuwa wanaume wenye asili ya Kiafrika wako katika hatari mara mbili zaidi ya kuugua saratani ya tezi dume.
Timu ya watafiti pia imeeleza kuwa kuna maswali yanayohitaji kujibiwa kuhusu ufanisi wa gharama, madhara yanayoweza kujitokeza, na muda muafaka wa kuchambua hatari hiyo.
Jaribio la mate sasa limeingizwa katika utafiti mkubwa unaoitwa Transform, unaolenga kubaini mbinu bora ya kuanzisha mpango wa upimaji wa saratani ya tezi dume nchini Uingereza.
Pia unaweza kusoma:
Ni wakati gani wanaume wanapaswa kufanya vipimo vya kuzuia saratani ya tezi dume?
'Saratani ya tezi dume haihusiani na tendo la ngono'
Je, kumwaga mbegu za kiume mara kwa mara husaidia kuzuia saratani ya tezi dume
CHANZO CHA PICHA,
GETTY IMAGES
Marekani imeiwekea vikwazo Iran, siku chache tu baada ya Rais Donald Trump kutangaza watafanya mazungumzo na Iran kuhusu mpango wake wa kinyuklia.
Hatua hiyo inaonekana kulenga kuishinikiza Iran kuelekea mazungumzo yaliyopangwa kufanyika Jumamosi hii huko Oman.
Hapo jana, Bwana Trump alirejelea vitisho vyake kuwa uwezekano wa kutumia nguvu za kijeshi upo iwapo Iran haitakomesha mpango wake wa kinyuklia na kuongeza Israel itakuwa na mchango mkubwa kuhusiana na Iran.
Waziri wa Mambo ya Nje wa Iran alithibitisha kuwa mkutano huo utafanyika huko Oman tarehe 12 Aprili lakini hautakuwa wa moja kwa moja na Marekani.
Kupunguza uwezo wa Iran katika uzalishaji wa silaha za kinyuklia kumekuwa ni lengo kuu la sera za kigeni za Marekani na washirika wake kwa miongo kadhaa.
Katika mwaka 2015, Rais Barack Obama alifanikisha makubaliano na Iran, ambayo ilikubali kupunguza shughuli zake za kinyuklia na kuruhusu wakaguzi wa kimataifa ili kuhakikisha vifaa vinatumika kwa madhumuni ya kiraia pekee, na sio kwa ajili ya uzalishaji wa silaha.
Hata hivyo, mwaka 2016, Trump alijiondoa kutoka kwa makubaliano hayo, akielezea kushinikiza kurekebisha makubaliano hayo.
Katika miaka iliyofuata, Iran ilikiuka masharti ya makubaliano hayo, na Shirika la Kimataifa la Nishati ya Atomiki (IAEA) limeonya kuwa Iran imejilimbikizia hifadhi kubwa za urani ya kutajirika, ambayo inaweza kutumika kutengeneza mabomu ya kinyuklia.
Israel, kwa upande wake, inaona kuwa kuzuia Iran kupata silaha za kinyuklia ni jambo muhimu sana kwa usalama wake wa muda mrefu.
Inaripotiwa kwamba imekuwa ikifikiria kushambulia vituo vya uzalishaji vya Iran katika miezi ya hivi karibuni. Mwaka jana, Israel ilisema kuwa ilishambulia tovuti ya kinyuklia ya Iran kwa kulipiza kisasi kwa shambulizi la makombora kutoka Iran dhidi ya Israel.
Makubaliano haya yanaashiria safari ndefu na ngumu katika juhudi za kimataifa za kudhibiti silaha za kinyuklia za Iran.
Kila upande unalenga kuonyesha msimamo wake, huku mamilioni ya watu wakiwa wameshika pumzi, wakisubiri kuona kama tahadhari za kisiasa na kidiplomasia zitafanikiwa au kama mlango wa vita utalipuka.
Marekani imeiwekea vikwazo serikali ya Iran tangu mwaka 1979, wakati ubalozi wa Marekani mjini Tehran ulipotekwa na maafisa kushikiliwa mateka.
Marekani ilianza kuweka vikwazo kwa mpango wa nyuklia wa Iran mwaka 1992.
Sasa imeweka vikwazo vingi zaidi dhidi ya Iran kuliko dhidi ya nchi nyingine yoyote.
Marekani imepiga marufuku makampuni yake kufanya biashara na Iran.
Pia unaweza kusoma:
Kwa nini mikataba mingi mikubwa ya amani inasimamiwa na Saudi Arabia na Qatar?
Trump alijaribu kuzuia mzozo wa kijeshi kwa kumuandikia barua kiongozi wa Iran
Vikwazo dhidi ya Iran ni vipi,Tehran inatumia mbinu gani kuvikwepa?

CHANZO CHA PICHA,
GETTY IMAGES
Maafisa wa uokozi katika Jamhuri ya Dominican sasa wanaelekeza nguvu katika kutafuta miili na sio tena kuokoa walioangukiwa na paa la ukumbi wa burudani siku mbili zilizopita wakati wa tamasha la muziki.
Miili 124 imetolewa kutoka klabu ya Jet Set. Kwa muda wa siku mbili familia zimekusanyika nje ya mabaki ya klabu ya Jet Set huko Santo Domingo, zikihangaikia taarifa kuhusu jamaa zao waliopotea na kushiriki picha na polisi ili kusaidia katika utambuzi.
Maafisa hao wa uokozi wanasaidiwa na timu ya Israel na Mexico ambao wanatumia vifaa vya hali ya juu kujaribu kupata mtu yeyote ambaye bado yuko hai.
Madai yameanza kuibuka kiini cha anguko la paa hilo ambalo limeua watu 184.
Wengi wananyooshea kidole cha lawama tukio la moto lililotokea katika klabu hiyo ya burudani miaka miwili iliyopita.
Wengine wanahofia kuwa moto huo ulidhoofisha nguzo za jengo hilo na kuhofia kuwa huenda ukarabati uiofanywa baada ya mkasa haukuafiki viwango hitajika.
Mmiliki wa klabu ya Jet Set, Antonio Espaillat, alitoa ujumbe wa video kupitia mitandao ya kijamii kutoa rambirambi zake na zile za ""familia yote ya Jet Set"", kwa jamaa za waathiriwa.
Pia alisisitiza kuwa yeye na timu yake walikuwa wakishirikiana ""kwa uwazi na mamlaka"" juu ya janga hilo.
Msanii maarufu Rubby Perez aliyekuwa akitumbuiza ni miongoni mwa waliofariki.
Serikali imetangaza siku tatu za maombolezo.
Pia unaweza kusoma:
'Mama yangu bado amenaswa kwenye vifusi vya jengo lililoporomoka'
'Kunaswa kuzimu': Mtu aliyenaswa kwenye kifusi cha jengo lililoporomoka alisimulia kilichomsibu
Watu 5 wauawa katika klabu ya burudani

CHANZO CHA PICHA,
GETTY IMAGES
Rais Donald Trump ametangaza kusitisha kwa siku 90 nyongeza ya ushuru kwa bidhaa zinazoingizwa Marekani kutoka mataifa mengine huku akikosa kuilegezea China.
Katika mabadiliko makubwa ya sera, saa chache baada ya ushuru dhidi ya takriban washirika 60 wa biashara wa Marekani kuanza, Trump alisema alikuwa akiidhinisha ""kupunguzwa kwa ushuru wa asilimia 10%"" wakati mazungumzo yakiendelea.
Hata hivyo aliongeza ushuru wa forodha kwa bidhaa kutoka China hadi asilimia 125%, akiishutumu Beijing kwa ""ukosefu wa heshima"" baada ya kulipiza kisasi kwa kusema kuwa ingetoza ushuru wa 84% kwa bidhaa za Marekani.
""Itafika wakati China igundue kuwa siku za kuvuna kutoka kwa Marekani na nchi zingine sio endelevu au kukubalika,"" anasema Trump.
Waziri wa Fedha wa Marekani Scott Bessent alisisitiza kuwa mabadiliko ya sera hayajaathiriwa na anguko la kimataifa la kiuchumi, lakini mwandamizi wa chama cha Democrat Chuck Schumer alisema uamuzi huo unaonyesha Trump ""anayumba na kurudi nyuma"".
Akihojiwa na waandishi wa habari kuhusu athari za kujibizana na China kibiashara, Bwana Trump amesema anaamini watafikia makubaliano na kiongozi wa China.
""Nadhani Rais Xi ni mtu anayefahamu fika anachokifanya.Ni mwerevu,anaipenda nchi yake,hilo nafahamu vyema,namjua vizuri na nadhani atataka kufikia makubaliano,nadhani hilo litafanyika.Tutapata simu wakati fulani na kutaafikiana,litakuwa jambo jema kwa na kwetu na litakuwa jambo jema kwa ulimwengu na ubinadamu"", anasema Trump.
Hata hivyo, uamuzi huu mpya wa Trump haujaathiri tangazo la awali a ushuru ambao unaendelea kutekelezwa tangu tarehe 2 mwezi Aprili.
Hizi ni pamoja na asilimia 25% ya ushuru wa kuagiza kwa magari na vipuri vya magari vinavyoingia Marekani, na ushuru zaidi wa 25% kwa bidhaa zote za chuma na alumini.
Ushuru wa kimataifa wa Trump umesababisha msukosuko mkubwa zaidi wa biashara ambao hujawahi kutokea katika miongo kadhaa.
Pia unaweza kusoma:
Ushuru mpya wa Trump unamaanisha nini kwa Tanzania na nchi zingine za Afrika Mashariki?
Zijue nchi tano zilizoathirika zaidi na ushuru mpya wa Trump
Ushuru ni nini na kwa nini Trump anautumia?


© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.

"
Long Article,Tetesi kubwa 5 za soka jioni hii: Bruno Fernandes mbadala wa De Bruyne pale City?,10 Aprili 2025,"Sheringham, ambaye alikuwa sehemu ya kikosi cha klabu hiyo kilichoshinda makombe matatu mwaka 1999, ameiambia casinoapps.com: ""Unajua, tulichosikia tu kutoka kwa Manchester United ni kwamba kila mchezaji wa kiwango cha juu ana bei yake, hakuna ambaye hawezi kuuzwa kwa sababu ya fedha, basi labda dili la Bruno kujiunga na Manchester City kama De Bruyne Beck linawezekana.
""Manchester United inahitaji kujijenga upya. Klabu ina hali mbaya. Watahitaji pesa kununua wachezaji.
""Ikiwa City watakuja na pauni milioni 100 kwa ajili Bruno Fernandes, mwenye umri wa miaka 30, labda wanaweza kufikiria kumuuza"".
CHANZO CHA PICHA,
GETTY IMAGES
Manchester United wanaripotiwa kuungana na Bayern Munich katika harakati zao za kumnunua mlinda mlango wa Brighton mwenye thamani ya pauni milioni 60 Bart Verbruggen
United tayari wamewasiliana na Brighton kujadili upatikanaji wa Verbruggen. Kipa huyo alijiunga na Brighton kutoka Anderlecht mwaka 2023 kwa takriban Euro milioni 20 (pauni milioni 17), na klabu hiyo inasemekana kutafuta angalau mara mbili ya kiasi hicho ikiwa wanataka kuachana na kipa wao chaguo la kwanza. Kwa mkataba unaoendelea hadi Juni 2028, Brighton hawana shinikizo la kumuuza na wana uwezekano wa kudai ada ya pauni milioni 60. (goal.com)
CHANZO CHA PICHA,
GETTY IMAGES
Wakala wa Ryan Gravenberch amefichua kwamba nyota huyo wa Liverpool ""angependa kucheza"" Real Madrid lakini akaeleza kwa nini uhamisho ""hauwezekani"".
Katika mahojiano na Marca, wakala wa Gravenberch, Jose Rodriguez alitoa muhtasari wa mawazo ya mchezaji huyo na matarajio ya hali ya juu tangu utoto wake. Alifichua kuwa vilabu vikuu vya Ulaya vimekuwa vikivutiwa na mteja wake tangu alipokuwa kijana, huku Barcelona na Real Madrid wakiwa miongoni mwa wawaniaji wake.
CHANZO CHA PICHA,
GETTY IMAGES
West Ham wanafikiria kumnunua mlinda mlango wa Southampton Aaron Ramsdale majira ya kiangazi, kwa mujibu wa The Times.
Inadaiwa mchezaji huyo mwenye umri wa miaka 26 ataruhusiwa kuondoka kwa timu iliyoshuka daraja kwa takriban pauni milioni 20, na anataka kusalia kwenye Ligi ya Premia ili kuhakikisha kwamba anahifadhi nafasi yake England.
Makipa wa sasa wa West Ham ni Lukasz Fabianski, ambaye kandarasi yake inamalizika msimu huu wa joto akiwa na umri wa miaka 40, na chaguo la kwanza Alphonse Areola, 32, ambaye amebakiza miaka miwili kwenye mkataba wake.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Zijue sababu za wanaume kufa mapema kuliko wanawake,7 Aprili 2025,"Mwezi huu serikali nchini Uingereza itazindua mpango juu ya afya ya wanaume. Wataalamu wanasema, hatua hiyo imechelewa kwa muda mrefu, na wanaume wana uwezekano mkubwa wa kufa kabla ya wakati wao kuliko wanawake.
Kuna changamoto juu ya afya ya wanaume - mchanganyiko wa tabia za hatari na ukosefu wa kujiamini na ujuzi wa kutafuta huduma za afya.
Huko Uingereza wanaume wana uwezekano mkubwa wa kuvuta sigara, kunywa pombe, kutumia dawa za kulevya na kuwa na kiwango kikubwa cha lehemu (cholesterol) na shinikizo la damu.
Mambo hayo huchangia kwa kiasi kikubwa, wanaume kufa mapema kuliko wanawake – ikielezwa kuwa hufa mapema kwa miaka minne kuliko wanawake. Pia wanaume wana uwezekano wa karibu 60% kufa kabla ya umri wa miaka 75 kutokana na ugonjwa wa moyo, saratani ya mapafu, ugonjwa wa ini na katika ajali.
Prof Alan White, ambaye alianzisha shirika la misaada la Men's Health Forum na kuanzisha kituo cha afya cha wanaume katika Chuo Kikuu cha Leeds Beckett, anasema suala hili linahitaji kuchukuliwa kwa uzito zaidi.
Anatoa mfano wa janga la Covi 19, wanaume 19,000 zaidi ya wanawake walikufa kutokana na Covid.
Anasema ni rahisi kulaumu kwamba wanaume hawatunzi afya zao, kwa mtindo wao wa maisha, lakini anasema ""ukweli wa mambo ni zaidi ya jambo hilo.""
Prof White anasema: ""Wanaume hawana ujuzi wa kutosha wa kushughulikia afya zao, hawazungumzi kuhusu afya na kuchukua hatua kulingana na dalili. Wengi hupita miaka bila kuona mtaalamu wa afya.""
""Ni tofauti kwa wanawake. Hupata huduma ya uzazi wa mpango, hufanyiwa uchunguzi wa mlango wa kizazi na kuzaa kunamaanisha wanawake wengi wanawasiliana mara kwa mara na wahudumu wa afya kwa njia ambayo wanaume hawana.""
CHANZO CHA PICHA,
GETTY IMAGES
Mark Brooks, mshauri wa sera wa Kundi la Wabunge wa Vyama Vyote kuhusu Masuala ya Wanaume na Wavulana, anasema:
""Katika jamii tuna matarajio maalumu juu ya wanaume. Wanatakiwa wawe imara na kufanya mambo, kuwa na nguvu na ustahimilivu.""
""Maisha ya wanaume katika maeneo maskini ni miaka 10 chini kuliko katika nchi tajiri - katika maeneo masikini wanaume wana uwezekano wa mara 3.5 zaidi kufa kabla ya umri wa miaka 75.""
""Huwezi kupuuza utofauti wa majukumu linapokuja suala la kazi kama vile ujenzi na utengenezaji,"" anasema. ""Jinsi huduma za afya zinavyoundwa hazifanyi kazi kwa wanaume.""
""Mtu anayefanya kazi katika ujenzi au eneo la viwanda atapata shida sana kuchukua likizo iwe ni kwa uchunguzi wa afya au kwenda kumuona daktari.""
Brooks angependa kuona wafanyakazi wakipewa haki ya mapumziko ya saa mbili ya kulipwa ili kwenda kupima afya zao na pia huduma za afya kutolewa katika maeneo ambayo wafanyakazi wameajiriwa, kama vile maeneo ya viwanda.
Anasema kuna tatizo pia la baadhi ya wanaume kuogopa kukabiliana na matatizo ya kiafya ambayo yanatokea katika miaka yao ya 40 na 50 - hupuuza dalili za mapema au kuficha magonjwa.
Anaongeza kuwa wasiwasi wa kukosa kazi na matatizo ya kifedha, pamoja na matatizo ya mahusiano, ni kichocheo kikubwa cha kuwepo kwa viwango vya juu vya kujiua vinavyotokea kwa wanaume. Robo tatu ya watu wanaojiua ni wanaume nchini Uingereza.
Tofauti za kikabila pia huchangia, anasema. Kwa mfano, wanaume weusi nchini Uingereza wana uwezekano maradufu wa kugunduliwa na saratani ya kibofu cha mkono, huku wanaume kutoka asili ya India au Bangladeshi wako katika hatari kubwa ya kupata kisukari.
CHANZO CHA PICHA,
GETTY IMAGES
Lakini haya yote hayamaanishi kwamba wanaume hawapendi afya zao, asema Prof Paul Galdas, mtaalam wa afya ya wanaume katika Chuo Kikuu cha York. ""Wanaume wako tayari kuzungumza, lakini ili kufanya hivyo lazima hayo mazungumzo yawe kwenye msingi wa vitendo na shughuli.""
""Shughuli hizo zinaweza kuwa ni kwenda matembezini, kuona marafiki, kucheza gofu na kuendeleza ujuzi wa kutatua matatizo ili kulinda afya ya akili. Afya bora ya akili huleta afya njema ya mwili.""
Prof White anasema sasa ni wakati wa kujenga misingi hii –mkakati wa kitaifa wa afya ya wanaume ni muhimu. Lakini pia wanaume wenye waamke. Anasema kuna baadhi ya hatua rahisi kila mwanaume anapaswa kuzizingatia.
""Angalia ukubwa wa kiuno chako - ikiwa ni kikubwa, au ikiwa tumbo lako ni kubwa jaribu kufanya mazoezi. Toka nje zungumza na watu na fanya mazoezi.
""Chukua muda wako ili kupima afya yako au kuchunguzwa na daktari. Na, ukiona mabadiliko ya mwili au matatizo ya afya, tafuta usaidizi.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Kwanini kande, mbege na machalari ni bora kuliko Pizza na Burger?",7 Aprili 2025,"""Tulifanya utafiti huu kwa kushirikiana na Taasisi mbalimbali za kimataifa, lakini tukalenga Moshi, Kilimanjaro kwa sababu watu bado wanatumia vyakula vya jadi,"" anasema Godfrey Temba, mtafiti kutoka timu ya utafiti ya KCMC, ambaye pia Daktari wa kinga ya mwili.
Vyakula vilivyofanyiwa utafiti ni vyakula vya asili, kienyeji, jadi na Afrika ambavyo hasa vilikuwa vyakula vya watu wa asili ya Kilimanjaro, ambao wengi ni Wachaga, dhidi ya vyakula vya kisasa, vya mjini na vinavyotumika zaidi na watu wa Magharibi.
Washiriki wa utafiti waligawanywa kwenye makundi matatu, kundi la kijijini, ambao walibadilisha mlo kutoka kula vyakula vya asili wakala vyakula vya kisasa kwa wiki mbili, kundi la pili ni la wale wa mjini waliobadili mlo na kula vyakula vya asili na kienyeji kwa wiki mbili pia, na kundi la tatu walipewa kinywaji cha asili ya mbege inayotengenezwa kwa kutumia ndizi mbivu, kimea cha ulezi, na maji.
Baadhi ya vyakula vya asili vilivyotumika ni kande (mahindi na maharage), Machalari (ndizi nyama), Kiburu (ndizi maharage) kinywaji cha asili cha mbege, mbogamboga, viazi vitamu, ugali wa dona au muhogo, uji wa ulezi, matunda ya msimu kama parachichi na chai ya rangi. Ingawa vyakula hivi pia vinatumika na baadhi ya watu wa asili nyingine mbali na Wachaga. Kande iliyotumia mahindi yasiyokobolewa, ikiwekwa chumvi kidogo bila mafuta ni chakula cha asili chenye afya.
Kwa upande wa vyakula vya kisasa, washiriki walipewa wali mweupe wa mafuta, mikate ya Sandwich, chapati, Juisi za pakiti, Soseji na Chipsi mayai, tambi, ugali wa sembe, pizza na chai ya maziwa, vyakula vilivyozoeleka mijini na kwenye migahawa ya haraka. Vyakula hivi vinalika sana Ulaya Magharibi, vinavyojumuisha pia vyakula kama Pizza na Burger.
Matokeo ya utafiti yameonesha kuwa wale waliobadili lishe kwenda ya Kimagharibi kinga zao zilianza kupungua uwezo wake, pia protini zao mwilini ziliongezeka zinazohusiana na uvimbe mchungu (inflammation) ambazo zikiongezeka kwa kasi na kwa muda mrefu zinasababisha kupata hatari ya kupata magonjwa yasiyokuwa ya kuambukiza kama ya moyo, kisukari, na saratani.
Kwa upande mwingine, waliorejea kwenye lishe ya Kiafrika au waliotumia mbege walionyesha kupungua kwa viashiria vya uvimbe mchungu, na hali yao ya kinga zao za zilionyesha kuimarika.
'Tulijifunza kwamba lishe zetu za asili zina uwezo mkubwa sana wa kuimarisha kinga zetu za mwili na kutuweka mbali na hatari ya kupata magonjwa yasiyokuwa ya kuambukiza na hizi lishe zetu za asili hasa katika eneo la Kilimanjao, ni lishe ambazo watu wanatumia nafaka zaidi kama mahindi, ambayo maeneo ya vijijini wengi wanatumia ambayo hajakobolewa, ndizi nyama (Machalari), ndizi na maharage (Kiburu)"", alisema Temba.
Kwa mujibu wa utafiti, baadhi ya madhara au faida za mabadiliko ya lishe ziliendelea kuonekana mpaka wiki nne baada ya utafiti, jambo linaloonesha kuwa vyakula unavyokula vinaweza kuwa na athari nzuri ama mbaya ya muda mrefu kwenye afya yako.
CHANZO CHA PICHA,
GETTY IMAGES
Utafiti huu sio wa Moshi pekee. Ni sehemu ya utafiti mpana uliohusisha nchi kama Uingereza, Afrika Kusini, Brazil, na Marekani, ukishirikisha jumla ya washiriki 1,205. Katika nchi za Magharibi, walioshiriki walikuwa na ulaji mkubwa wa vyakula vilivyosindikwa kwa wastani wa zaidi ya 45% ya mlo wao wa kila siku.
Tanzania ilitoa kundi dogo la watu 77, lakini mchango wake ulikuwa wa kipekee, hasa kwa sababu ya tofauti kubwa katika aina ya lishe inayopatikana maeneo ya vijijini na mijini na pia bado kuna jamii zinazotegemea lishe ya asili. Matokeo yake yaliwawezesha watafiti wa kimataifa kuthibitisha kwamba lishebora si swala la teknolojia, bali ni urithi wa maisha ya kawaida unaohitaji kuthaminiwa tena.
Utofauti wa mazingira mijini dhidi ya vijijini ulionesha kuwa watu wanaoishi maeneo ya vijijini au wenye mtindo wa maisha wa jadi walikuwa na kinga bora zaidi tofauti na wale waliotegemea vyakula vya haraka na vya kusindika na kukobolewa. Pia utafiti ulionyesha vijijini wengi wanaanda vyakula vyao kwa kuvichemsha na kuweka kiwango kidogo cha chumvi na mafuta, kuliko kundi la mjini.
Lakini Utafiti mwingine wa kimataifa uliofanywa na vyuo mbalimbali vikiwemo vya Harvard na Oxford umeonyesha athari za lishe ya asili na matumizi ya vyakula visivyosindikwa vinamchango mkubwa wa kupunguza hatari ya magonjwa sugu kama vile kisukari, magonjwa ya moyo, na saratani.
""Ukitazama data, unaona wazi kuwa watu wa vijijini ambao lishe yao haijachakachuliwa sana walikuwa na mwitikio mzuri wa kinga. Lakini hata wale wa mjini, walipobadilishiwa chakula kwa siku 14 tu, walionyesha matokeo mazuri,"" asema Temba.
Licha ya watafiti kuonya kula kwa wastani hasa vyakula vya wanga kama viazi, magimbi na nafaka, Utafiti huu unathibitisha umuhimu wa lishe ya asili, na jinsi vyakula visivyopitia viwanda vinavyoweza kuboresha mfumo wa kinga na afya ya mwili kwa ujumla.
CHANZO CHA PICHA,
GETTY IMAGES
Utafiti huu sio tu kuhusu utofauti wa vyakula vya asili ya kiafrika na vile vya Magharibi, bali unatoa ujumbe mpana kwamba lishe ni nguzo muhimu ya kinga ya mwili. Katika kipindi ambacho magonjwa yanazidi kuongezeka, na ulimwengu ukikabiliwa na changamoto mpya kila mwaka, lishe bora inaweza kuwa ngome ya kwanza ya ulinzi.
Kwa hiyo, badala ya kulazimika kuchagua kati ya ""kitamu"" na ""cha afya,"" tunapaswa kutambua kwamba ladha halisi iko kwenye vyakula vya nyumbani na kwamba afya ya muda mrefu inaanzia kwenye mlo wetu wa kila siku.
'Ukiweka mbali suala la ladha lakini hata mtu anavyojisikia inakuwa ni tofauti sana na jinsi ambavyo umezoea kula Chipsi, kula burger ukilinganisha na kula magimbi mazuri ya kienyeji', alisema mmoja wa washiriki wa utafiti.
Hata hivyo changamoto inayotajwa na wengi ni upatikanaji wa lishe ya asili hasa kwa watu waishio mjini.
""Nilishindwa kuendelea na ulaji wa chakula cha asili kutokana na mtindo wa maisha tunaoishi...na kwamba hivi vyakula vya asili upatakanaji wake na upishi mzuri kwa maeneo ya mjini ni mgumu sana', anasema mshiriki.
Pamoja na changamoto kula vyakula vya asili na kuvilinda ni wito unaozungumzwa na watafiti. Huenda leo kande, viazi vitamu, magimbi, mbege na mboga za kienyeji zikawa hazijafungashwa kwenye maboksi na vifungashio vingine vya kuvutia kama ilivyo burger au pizza, lakini ndani yake kuna kinga isiyolipiwa, kinga ambayo sasa imethibitishwa kisayansi.
Imehaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi 5 kubwa za soka Jioni hii: Man City kumnunua Reijnders wa Milan kwa £52m,9 Aprili 2025,"Ada hiyo ya uhamisho inaweza kuwa ya faida kubwa zaidi kwa upande wa Italia kwa Milan kuipuuza.
CHANZO CHA PICHA,
GETTY IMAGES
Fabrizio Romano ameeleza kwamba Liverpool 'ina imani kubwa kwamba Virgil Van Dijk na Mohamed Salah watasalia, huku klabu hiyo ikitaka mikataba mipya ya nyota hao isainiwe haraka iwezekanavyo , wakati huu Trent Alexander-Arnold akikaribia kutimkia Real Madrid.
Kumekuwa na mjadala kwa muda mrefu kuhusu mustakabali wa nyota hao watatu hao, baada ya kusifiwa kama wachezaji watatu muhimu zaidi katika kikosi cha Arne Slot katika kipindi chote cha kampeni msimu huu.
Kutosaini mikataba mipya kunaongeza hofu ya kuondoka kwao, ambapo tayari inaonekana Madrid wakikaribia kukamilisha usajili wa bure wa Alexander-Arnold.
Waarabu wao wanamtaka bado Mo Salah
CHANZO CHA PICHA,
GETTY IMAGES
Manchester United wanaripotiwa kujiandaa kumnunua Ederson, kiungo mahiri wa Brazil anayeng'ara kwa sasa Atalanta, kwa mujibu wa GiveMeSport.
Wasiwasi unaongezeka juu ya hali ya Kobbie Mainoo huko Old Trafford, kwani kijana huyo bado hajaamua kama atabaki na kuongeza mkataba mpya ama ataondoka United. Huku uwezekano wa kuondoka kwake ukiongezeka, United sasa wanaoingeza jitihada zao za kumnunua Ederson huku wakitarajia kujiimarisha kabla ya kampeni mpya mwezi Agosti.
Mchezaji huyo wa kimataifa wa Brazil ataelekea majira ya kiangazi akiwa na bei ya pauni milioni 52.
CHANZO CHA PICHA,
GETTY IMAGES
Nyota wa zamani wa Manchester United Paul Pogba anasema ana hamu ya kurejea uwanjani na kwamba amekuwa akipokea ""ofa nyingi kutoka kila upande"".
Pogba alifungiwa kucheza soka baada ya kugundulika anatumia dawa za kusisimua misuli.
Mfaransa huyo aliiambia GQ: ""Kwanza kabisa, nna hamu ya kucheza. Unajua, ni muda mrefu sana tangu nicheze soka. Sikuwahi kufikiria ningekuwa huru wakati huu wa msimu. Sijawahi kushuhudia uhamisho kama huu. Leo, kuna ofa. Zinatoka pande zote. Kutoka pande zote. Nataka kuona ni ipi inanifaa zaidi. Kwa sababu niko kwenye kipindi muhimu cha maisha yangu na kufanya maamuzi' mazuri ni muhimu.""
Pogba alifungiwa miaka minne baada ya kupimwa na kukutwa akitumia dawa iliyopigwa marufuku - dehydroepiandrosterone , baada ya mechi kati ya Juventus na Udinese mwaka 2023. Hata hivyo, adhabu hiyo ilipunguzwa baada ya mchakato mrefu wa kukata rufaa.
CHANZO CHA PICHA,
GETTY IMAGES
Chelsea na Newcastle zinaongoza mbio za kumsajili mshambulizi wa Benfica Vangelis Pavlidis, katika dirisha la msimu huu wa joto, ambaye ana kipengele cha kuachiliwa kwa €100m.
Mchezaji wa kimataifa wa Ugiriki, amefunga mabao 24 katika michezo 46 katika michuano yote na pia ametoa pasi za mabao 10. Mkataba wake unamalizika 2029, akiwa amewasili hivi karibuni kutoka AZ Alkmaar kwa mkataba wa €20m (£17m) msimu wa joto.
Mchezaji huyo anaelezwa na kuaminika kuwa anaweza kutoa ushindani kwa Nicolas Jackson pale Chelsea, huku Magpies wakiripotiwa kuvutiwa naye iwapo Alexander Isak ataondoka (goal.com)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi za soka Ulaya Jumatano: Man City wanamfikiria Gibbs,9 Aprili 2025,"Klabu ya Chelsea ipo tayari kuilipa Manchester United pauni za Uingereza milioni tano ili kuwezesha usajili wa kudumu wa kiungo wa pembeni raia wa Uingereza Jadon Sancho, 25, anayecheza Chelsea kwa mkopo.(Sun Club)
CHANZO CHA PICHA,
GETTY IMAGES
Mshambuliaji wa Napoli na Nigeria Victor Osimhen, 26, anapendelea kuhamia Juventus au klabu ya Ligi ya Premia mara tu muda wake wa mkopo huko Galatasaray utakapomalizika. Chelsea, Arsenal na Manchester United wote wanavutiwa na mshambuliaji huyo, ambaye anapatikana kwa euro 65m (£55.7m). (ESPN)
Kiungo wa kati wa Brentford na Nigeria Frank Onyeka, 27, atarejea katika klabu hiyo mara baada ya muda wake wa mkopo katika klabu ya Augsburg ya Bundesliga kukamilika msimu huu wa joto. (Florian Plettenberg)
Bayern Munich na Ajax wametuma maskauti kumwangalia kiungo wa kati wa Manchester City na England chini ya umri wa miaka 18 Divine Mukasa, 17, ingawa City wanapanga kuongeza mkataba wake. (Fabrizio Romano)

CHANZO CHA PICHA,
GETTY IMAGES
Bosi Enzo Maresca anajipanga bila winga wa Ukraine Mykhailo Mudryk, 24, na fowadi wa Ufaransa Christopher Nkunku, 27, katika kikosi chake cha Chelsea msimu ujao. (Sun Club)
Arsenal wanatayarisha ofa yenye thamani ya euro 30m (£25.6m) kwa kiungo wa kati wa Real Madrid na Uturuki Arda Guler, 20, ambaye hajafurahishwa na muda wake mdogo wa kucheza. (Fichajes)
Mkufunzi wa Crystal Palace Oliver Glasner anashawishika kuihama klabu hiyo msimu huu wa joto ili kuchukua nafasi ya juu katika klabu ya RB Leipzig. (Football Insider)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Arsenal 'yaigaragaza' 3-0 Madrid, matokeo yanayoipa England timu 5 Mabingwa Ulaya",9 Aprili 2025,"Eduardo Camavinga alitolewa kwa kadi nyekundu dakika za mwisho baada ya kupata kadi ya pili ya njano, ingawa kadi yake ya kwanza ilikuwa tayari imemfanya akose mchezo wa marudiano.
Madrid, moja ya vilabu vikubwa na vyenye historia katika michuano hiyo, kuchapwa idadi hiyo ya mabao, ikiwa na wachezai bora kwa sasa duniani, Vinícius Júnior na Kylian Mbappé Lottin ni kumbukumbu isiyofutika kwa arsenal.
Timu hizo mbili zitarudiana tena Jumatano ijayo kwenye Uwanja wa Bernabeu.
Mara ya mwisho Arsenal kushinda, Ilikuwa msimu wa 2005-06, Thierry Henry akifunga bao pekee na kuibuka na ushindi wa bao 1-0, kufuatia sare tasa ya 0-0 katika uwanja wa Highbury.
Kwa ushindi huu, arsenal imeiwezesha england sasa kupata nafasi moja zaidi ya ya timu zake kushiriki michuano ijayo ya Klabu bingwa. Maana yake sasa zitakwenda timu tano badala ya timu nne.
CHANZO CHA PICHA,
GETTY IMAGES
Baada ya mchezo huo, ulihudhuriwa na masupa staa wengi wa zamani, kulikuwa na maoni kadhaa.
Cesc Fabregas: Kiungo wa zamani wa Arsenal na Hispania anasema...
""Ningependa kusema imekwisha (Arsenal kafuzu nusu fainali). Lakini baada ya bao la kwanza nilisema walihitaji la pili na baada ya la pili walihitaji la tatu.
Lakini Real Madrid ni Real Madrid"".
Matt Upson: Beki wa zamani wa Uingereza ameiambia BBC Radio 5 Live
""Ni mapema sana kuzungumzia nusu fainali.
Real Madrid imekuwa katika hali mbaya au mbaya zaidi kuliko hii hapo awali na kufanikiwa kupata suluhu. Ikiwa kuna timu yoyote nyumbani ambayo itaigeuza matokeo basi itakuwa wao.
Je, watakuwa na uwezo? Itabidi tusubiri na kuona, lakini Arsenal watajiamini zaidi katika mechi ya marudiano""
Declan Rice: mfungaji wa mabao mawili na nyota wa mchezo....
""Sijui kama nitasahu. Nimeangaliasimu yangu basi na imekuwa wazimu. Kufunga goli langu la kwanza la free-kick katika mchezo kama huu ni jambo maalum. Na kisha nilipopata ya pili. Nilikuwa na ujasiri tu. Sina la kusema kweli.
""Kuifunga Real Madrid katika mashindano haya. Ni usiku mkubwa kwetu.
""Kocha alisema hata kama tunaongoza kwa mabao 3-0 ubora wa mtu mmoja mmoja walio nao Madrid unatisha. Huko Bernabeu mambo maalum hutokea kwao. Tunataka kuwa katika nusu fainali ya Ligi ya Mabingwa.""
Matokeo mengine ya klabu bingwa Ulaya, Bayern Munich imechapwa nyumbani 2-1 na Inter Milan, leo PSG inaikaribisha Aston Villa, Borrusia Dortmund itakuwa kumenyana na Barcelona
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi 5 kubwa za soka jioni hii: Saliba kuziba nafasi ya Rudiger Madrid?,8 Aprili 2025,"Saliba amekuwa kwenye kiwango bora na kuwa mmoja wa mabeki bora katika ligi kuu ya England, katika misimu mitatu mfululizo
Mfaransa huyo bado ana mkataba na arsenal, lakini uwepo wa dhana ya wafaransa kupenda kucheza Madrid, na uwepo wa rafiki yake Kylian Mbappe huenda kukamshawishi kuachana na the Gunners na kujiunga na Madrid.
CHANZO CHA PICHA,
GETTY IMAGES
Liverpool imeanza mazungumzo na mlinzi wa Freinburg, Kilian Sildillia ili kuziba nafasi ya mlinzi wake, muingereza Trent Alexander Arnold, anayetimkia Real Madrid.
Arnold amesalia na miezi miwili tu kumaliza mkataba wake Anfield, na ameonyesha wazi kwamba hataongeza mkataba huo ili kutimkia Madrid.
Kocha Arne Slot, anayekaribia kutwaa ubingwa wa Ligi Kuu England msimu huu, ameanza kusaka mbadala wake na yuko tayari kumnunua mfaransa huyo mwenye umri wa miaka 22 (Teamtalk)
CHANZO CHA PICHA,
GETTY IMAGES
Barcelona wanatarajiwa kupeleka ofa Athletic Club kwa ajili ya kumnasa winga Nico Williams, wakati huu wakijiandaa kuingia kwenye mazungumzo na nyota huyo.
Klabu hiyo ya Catalan ilijaribu kumsajili winga huyo msimu uliopita wa joto kufuatia kiwango chake bora alichokionyesha kwenye michuano ya Euro 2024 mwaka jana, lakini mchezaji huyo mwenye umri wa miaka 22 aliamua kusalia katika timu hiyo ya Basque kwa angalau mwaka mmoja zaidi.
Barca, hata hivyo, hawajakata tamaa kumnasa huku Sport wakiripoti kuwa wako tayari kuanzisha mazungumzo juu ya uhamisho wa majira ya kiangazi. (Goal)
CHANZO CHA PICHA,
GETTY IMAGES
Wakati huo huo nyota wa Barcelona, Gavi akizungumzia kuhusu mustakabali wake Barcelona anasema ""nataka kuzeekea Barca, katika mpira hujui kitakachotokea kesho, lakini niko tayari""
ni kweli kwenye mpira mengi yanaweza kutokea, ikiwemo kupata majeraha, lakini kwa hakina nitasaini kusalia Barca', alisema leo (Romano).
CHANZO CHA PICHA,
GETTY IMAGES
Kiungo wa zamani wa Chelsea John Obi Mikel ameweka wazi tena kuwa Victor Osimhen anataka kujiunga na The Blues.
Victor Osimhen anasakwa na Chelsea, wakati ambao kocha wake Enzo Maresca ametengewa kiasi cha £58m kwa ajili ya mshambuliaji huyo.
""Sikiliza, itakuwa jambo la kusikitisha sana ikiwa hatutampata mchezaji ambaye alitushabikia na kutuunga mkono tangu akiwa mtoto na anataka kuchezea Klabu hii ya Soka,"" alisema kwenye The Obi One Podcast.
""Anampenda Drogba, atataka kuvunja rekodi, kutupa vikombe, kuturudisha kileleni"", anasema Obi (Football London)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Uchambuzi wa Titanic ulivyogundua kuhusu saa za mwisho za meli kabla ya kuzama,9 Aprili 2025,"Uchambuzi unatoa mwonekano mpya wa chumba cha boiler (kifaa cha kuzalisha mvuke), kuthibitisha madai ya mashuhuda ambao wahandisi walifanya kazi hadi mwisho ili kuwasha taa za meli.
Na uchunguzi wa kompyuta pia unaonesha kwamba matundu ya ukubwa wa vipande vya karatasi za A4 katika meli yenye yalichangia kuzama kwa meli hiyo.
CHANZO CHA PICHA,
ATLANTIC PRODUCTIONS/MAGELLAN
""Titanic ndiye shahidi wa mwisho wa maafa, na bado ina hadithi za kusimulia,"" alisema Parks Stephenson, mchambuzi wa Titanic.
Uchambuzi huo umechunguzwa kwa filamu mpya ya National Geographic and Atlantic Productions iitwayo Titanic: The Digital Resurrection.
Ajali hiyo, ambayo iko mita 3,800 chini katika maji ya barafu ya Atlantiki, ilichorwa kwa kutumia roboti za chini ya maji.
Zaidi ya picha 700,000, zilizochukuliwa kutoka kila pembe, zilitumiwa kuunda ""pacha wa kidijitali"", ambaye alifichuliwa kwa ulimwengu pekee na BBC News mnamo 2023.
Kwa sababu ajali hiyo ni kubwa sana na iko katika utusitusi wa kina kirefu, kuichunguza kwa kutumia vitu vya chini vya maji huonesha tu vijipicha vya kustaajabisha. Uchambuzi, hata hivyo, unatoa mwonekano kamili wa kwanza wa Titanic.
Gubeti (bow) iko wima juu ya sakafu ya bahari, kana kwamba meli inaendelea na safari yake.
Lakini ukiwa umbali wa mita 600, sehemu ya nyuma ni chuma kilichochongwa. Uharibifu huo ulitokana na kugonga sakafu ya bahari baada ya meli hiyo kukatika katikati.
CHANZO CHA PICHA,
ATLANTIC PRODUCTIONS/MAGELLAN
Teknolojia mpya ya uchoraji ramani inatoa njia tofauti ya kuisoma meli.
""Ni kama eneo la uhalifu: unahitaji kuona ushahidi ni nini, katika muktadha wa mahali ulipo,"" Parks Stephenson alisema.
""Na kuwa na mtazamo wa kina wa eneo zima la ajali ni muhimu kuelewa kilichotokea hapa.""
Uchunguzi unaonesha maelezo mapya ya karibu, ikiwa ni pamoja na uwazi ambao kuna uwezekano mkubwa ulitokana na kuvunjwa na mwamba wa barafu.
Inalingana na ripoti za mashuhuda walionusurika kwamba barafu iliingia kwenye vyumba vya watu wengine wakati wa mgongano huo.
CHANZO CHA PICHA,
ATLANTIC PRODUCTIONS/MAGELLAN
Wataalamu wamekuwa wakichunguza moja ya vyumba vikubwa vya boiler vya Titanic, ni rahisi kuonekana kwenye skana kwa sababu iko nyuma ya sehemu ya meli iliyovunjika vipande viwili.
Abiria walisema kuwa taa zilikuwa bado zimewashwa huku meli ikizama chini ya mawimbi.
Rudufu ya kidijitali inaonesha kwamba baadhi ya boiler zina umbo la kutumbukia (concave), ambayo inaonesha kwamba zilikuwa bado zinafanya kazi wakati zilipozama majini.
Wote walikufa katika janga hilo lakini vitendo vyao vya kishujaa viliokoa maisha ya watu wengi, alisema Parks Stephenson.
""Waliweka taa na nguvu kazi hadi mwisho, ili kuwapa wafanyakazi muda wa kuwasha boti za kuokoa maisha kwa usalama na mwanga badala ya giza totoro,"" aliiambia BBC.
CHANZO CHA PICHA,
ATLANTIC PRODUCTIONS/MAGELLAN
Rudufu mpya pia imetoa maarifa zaidi kuhusu kuzama kwa chombo hicho.

Inachukua mfano wa kina wa muundo wa meli, iliyoundwa kutoka kwenye michoro ya Titanic, na pia habari kuhusu kasi yake, mwelekeo na kusimama, kutabiri uharibifu uliosababisha ilipogonga barafu.
""Tulitumia seti ya kanuni za hesabu za hali ya juu, uundaji wa kielelezo wa kikokotozi na uwezo wa kutumia kompyuta kubwa zaidi kuunda upya kuzama kwa Titanic,"" Prof Jeom-Kee Paik, kutoka Chuo Kikuu cha London, aliyeongoza utafiti huo alisema.
Rudufu hiyo inaonesha kwamba meli ilipopiga tu kishindo dhidi kwenye kilima cha barafuilikumbwa na msururu wa milipuko kwenye sehemu ya chombo hicho.
CHANZO CHA PICHA,
JEOM KEE-PAIK/ UNIVERSITY COLLEGE LONDON
Titanic ilipaswa kuwa isiyoweza kuzama, iliyobuniwa kusalia ikielea hata ikiwa vyumba vyake vinne visivyopitisha maji vimefurika.
Lakini Rudufu inatathimini uharibifu wa barafu ulioenea katika sehemu sita.
""Tofauti kati ya kuzama kwa Titanic na kutozama iko chini ya ukingo mzuri wa mashimo ya ukubwa wa kipande cha karatasi,"" alisema Simon Benson, mhadhiri mshiriki katika usanifu wa majini katika Chuo Kikuu cha Newcastle.
""Lakini shida ni kwamba mashimo hayo madogo yamesambaa juu ya sehemu kubwa ya urefu wa jumla wa meli, kwa hivyo maji ya mafuriko huja polepole lakini kwa hakika kwenye mashimo hayo yote, na hatimaye vyumba vinafurika juu na Titanic inazama.""
Kwa bahati mbaya uharibifu hauwezi kuonekana kwenye kwenye picha za skena kwani sehemu ya chini imefichwa chini ya mchanga.
CHANZO CHA PICHA,
ATLANTIC PRODUCTIONS/MAGELLAN
Imetafsiriwa na Lizzy Masinga
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, simu hizi za mkononi ni hatari zaidi kwa maisha yako?",6 Aprili 2025,"Wanasayansi wamekuwa wakitafuta majibu ya maswali haya kwa miaka mingi. Lakini hakuna utafiti ambao umechapishwa hadi sasa kujibu maswali hayo kwa uwazi. Kwa hiyo, mjadala kuhusu suala hili unaendelea.
Tunajua kwamba mawasiliano ya simu huzalisha mawimbi ya sumakuumeme kupitia masafa ya redio. Mawimbi haya ni dhaifu sana kuliko mionzi ya ionizing kama vile ya X-rays. Mionzi ya ionizing hupenya kwenye tishu za mwili wa binadamu, kuharibu seli na kubadilisha muundo wa DNA.
Katika maisha yetu ya kila siku mawimbi ya redio yanapita; kutoka vituo vya redio hadi mionzi kutoka microwave. Inajulikana kuwa mionzi isiyo ya ionizing haina nishati ya kuharibu muundo wa DNA.
Hata hivyo, kulingana na taarifa kwenye tovuti ya Shirika la Saratani la Marekani (ACS), simu za mkononi huongeza hatari ya kupata uvimbe kwenye shingo na kichwa, na pia kwenye ubongo. Watafiti wa ACS wanashauri kutumia simu za rununu kwa muda mdogo kadiri iwezekanavyo.
Nguvu kubwa ya mawimbi ya redio hupasha joto tishu za mwili. Hii ni kanuni sawa na ambayo hutumika katika microwave ili ifanye kazi. Ingawa kiwango cha nishati ya mionzi inayotolewa kutoka na simu za mkononi ni ya chini sana na haiwezi kuongeza joto la mwili wa binadamu
CHANZO CHA PICHA,
GETTY IMAGES
Ili kupima hatari za kiafya zinazoweza kutokea, wanasayansi wamebuni kipimo cha SAR. Hiki kinaonyesha ni mionzi kiasi gani inafyonzwa na tishu za mwili wa mwanadamu wakati wa kutumia simu ya rununu.
Takwimu zinatofautiana kulingana na aina ya simu, na watengenezaji wanahitajika kutangaza kiwango cha mionzi katika simu. Taarifa hiyo hupatikana mtandaoni au katika mwongozo wa mtumiaji wa simu. Lakini watumiaji wa simu hawajali sana hii.
Ofisi ya Shirikisho ya Kinga dhidi ya Mionzi (BfS) imeunda hifadhidata maalum ili kulinganisha simu za zamani na mpya zilizo na viwango vya juu vya mionzi.
Simu kutoka China zinaongoza katika orodha ya zile zilizo na viwango vya juu zaidi vya mionzi, ikiwa ni pamoja na OnePlus na Huawei, na Lumia 630 ya Nokia.
Simu nyingine ni iPhone 7 (toleo la 10), iPhone 8 (toleo la 12) na iPhone 7 Plus (toleo la 15), Sony Experia XZ1 Compact (toleo la 11), ZTE Axon 7 mini (toleo la 13), Blackberry DTEK60 (toleo la 14).
Kwa bahati mbaya, hakuna ushauri wa kina juu ya kiwango salama cha mionzi ya simu ya mkononi. Kwa mfano, nchini Ujerumani kuna chombo cha serikali kinachoitwa Der Blaue Engel, ambacho kinaweka viwango kwa upande wa mazingira. Taasisi hii inachukulia simu za rununu kuwa salama, ikiwa ufyonzaji wa mionzi hauzidi wati 0.60.
Simu zote kwenye orodha ya hapo juu zinazidi kiwango hiki mara mbili. OnePlus 5T, ambayo inaongoza katika orodha, ina kiwango cha 1.68 watts / kg.
Simu za kisasa zilizo na mionzi ya chini kabisa: Sony Experia M5 (0.14), Samsung Galaxy Note 8 (0.17) na S6 edge+ (0.22), Google Pixel XL (0.25) Samsung Galaxy S8 (0.26) S7 edge (0.26).
Ili kujua kiwango cha mionzi katika simu yako, angalia mwongozo wake au tembelea tovuti ya mtengenezaji wa simu au tovuti ya Tume ya Shirikisho ya Mawasiliano ya Marekani.
CHANZO CHA PICHA,
GETTY IMAGES
Antena inayopitisha mawimbi ya redio iko ndani ya simu yako kwa sasa. Mawimbi yanapoteza nguvu yanapokuwa mbali na simu. Watumiaji wengi hushikilia simu masikioni mwao wakati wa kuzungumza. Kadiri antena inavyokaribia sikio, ndivyo mionzi inavyokuwa karibu nawe.
Kwa hiyo, unapaswa kupunguza muda unaotumia simu yako. Au tumia simu yako na kipaza sauti (loud speaker) au tumia vipokea sauti vya masikioni (ear phone), na hivyo utakuwa umeshiklilia simu mbali na kichwa chako.
Jaribu kutumia simu yako mahali penye mawimbi mazuri ya mnara. Kadiri mnara unavyopungua, ndivyo simu yako inavyotumia nguvu zaidi. Na ni bora kununua simu zenye mionzi ya chini.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mabadiliko ya tabianchi yanavyoathiri ladha ya bia,5 Aprili 2025,"Ladha ya bia inatengenezwa na mchanganyiko wa vimelea vya kemikali kutoka kenye malighafi tatu: 'Hops' maua ya kike pekee ambayo hutumika katika kutengeneza bia, hamira inayotumika kuchachusha bia, na shayiri.
Lakini sasa, mabadiliko ya tabianchi yanatishia uzalishaji wa vimelea viwili kati ya hivi – shayiri na hops. Trnka na wenzake wanasema kwamba mazao ya kiasili ambayo wazalishaji bia wanategemea kutengeneza bia – yanayoitwa hops za kiasili – yatakabiliwa na ""ugumu zaidi kulima.""
Utafiti wa Trnka unaonyesha kwamba uzalishaji wa maua au hops za kiasili umepungua kwa asilimia 20 tangu miaka ya 1970 katika baadhi ya maeneo makubwa yanayozalisha zao hilo barani Ulaya.
Utafiti wa Trnka unahitimisha kwamba viwango vya asidi vitapungua kwa asilimia 31 ifikapo mwaka 2050.
Je, bia inakutana na janga la kimapokeo? Je, nini kinachoweza kufanyika ili kuhifadhi ladha yake katika siku zijazo?
Bia, mojawapo ya vinywaji vinavyopendwa duniani, na kinywaji cha kileo kinachopendwa zaidi kwa kiasi, kimekuwa sehemu ya jamii tangu wanadamu walipogundua kilimo.
Ushahidi wa vinywaji vya pombe vilivyotengenezwa kutokana na nafaka vimepatikana kutoka maeneo mbalimbali kama vile Jiahu, tovuti ya Neolithic nchini China inataja 5700 KK, na jamii za awali za Uhispania za Andean, kama vile tamaduni ya Moche kuanzia Karne ya Pili hadi ya Nane BK.
Katika eneo la Mashariki ya Kati, maandiko na mihuri ya Mesopotamia inaonyesha bia ikinywewa.
Hivyo kuna ushahidi wa bia kutengenezwa kwenye kila bara la dunia ya kale.
CHANZO CHA PICHA,
GETTY IMAGES
Kwa kawaida bia hutengenezwa kwa kutumia viungo vinne: maji, shayiri iliyochachushwa, hamira na maua ya kipekee 'hops'.
Maganda ya shayiri yanamenywa kwenye maji ili kuzipa unyevu na kuanzisha mchakato wa kuota.
Kisha, yanachujwa na kukaushwa kwenye tanuru ili kuzuia yasiendelee kuota. Wakati yanapoanza kuota, huzalisha kemikali iitwayo amylase ambayo hubadilisha wanga ulio kwenye maganda kuwa sukari.
Sukari hizi ni muhimu kwa ladha ya bia, na pia humezwa na hamira na baadaye kuchachusha bia ili kutengeneza pombe.
Baada ya kukauka, shayiri hiyo inachomwa kwenye tanuru. Kadri muda wa kuchoma na joto linavyokuwa kubwa, ndivyo rangi ya mwisho inavyokolea na ladha inavyozidi kuwa tayari.
Baada ya hapo, shayiri iliyochachushwa inasagwa na kuunganishwa na maji ya moto ili kutoa sukari. Mchanganyiko huu kisha unachemshwa na maua maalum hops zilizokauka, kisha kupozwa hadi kufikia takribani 20°C (68°F).
Baada ya kupoa, hamira inaongezwa. Hatua ya kuchachusha huchukua wiki kadhaa, kisha bia inachujwa na kujazwa katika chupa.
Kabla ya Mapinduzi ya Viwanda na kuanzishwa matumizi ya tanuru na vyombo vya chuma, hops zilikuwa zikikaushwa juu ya moto, jambo ambalo lilileta ladha ya moshi mkali kwenye bia, anasema Shellhammer hadi baada ya Mapinduzi ya Viwanda na matumizi ya chuma kuwa maarufu.
Shayiri ina harufu na ladha tamu, hivyo hops ni muhimu katika kusaidia kupima ladha tamu na chungu kutoka kwenye hops.
""Ladha ya hops ilikua muhimu kama viungo vingine vya bia, badala ya kuwa shughuli tu ya kitaalamu katika mchakato wa kutengeneza bia.""
CHANZO CHA PICHA,
GETTY IMAGES
Utafiti kuhusu mabadiliko ya tabianchi uliofanywa na Trnka na wenzake ulilenga aina za hops za kiasili.
Kuongezeka kwa joto kunakosababishwa na mabadiliko ya tabianchi kumehamasisha mwanzo wa msimu wa kilimo wa hops za kiasili nchini Ujerumani na Czech kwa siku 13 kati ya mwaka 1970 na 2018, na pia kukomaa kwake kumekuwa mapema kwa siku 20.
Makadirio ya Trnka yanaonyesha kwamba ifikapo mwaka 2050, mavuno ya hops za kiasili yatapungua kati ya 4.1% na 18.4% ikilinganishwa na miaka ya 1989-2018, pamoja na kupungua kwa kiasi cha asidi, kutokana na ongezeko la joto na ukame unaoendelea kuongezeka mara kwa mara.
""Lakini, ikiwa unataka kulima hops zile zile ambazo mababu zetu walilima tangu karne ya 19, au hata kabla, hizi hops za kiasili ambazo zinathaminiwa sana ambazo ni maarufu sana nchini Czech, kuna namna za kubadilisha,"" anasema Trnka.
Aina mpya za hops zinatengenezwa ili kuwa kukabiliana zaidi na mabadiliko ya tabianchi, anasema Skypeck, lakini kutengeneza aina mpya ya hops kutoka mwanzo hadi uzalishaji kamili kunaweza kuchukua hadi miaka 10.
Kwa mfano, aina mpya inaweza kuonyesha upinzani zaidi kwa joto lakini bado inaweza kuhitaji kiasi sawa cha maji, anasema.
""Watengenezaji bia hutumia mbinu tofauti pia.
Wazalishaji bia nchini Marekani mara nyingi hawatumii aina moja tu ya hops katika bia zao, badala yake hutumia ladha na harufu tofauti ili kuunda upekee.
Kwa upande mwingine, watengenezaji bia wa Kijerumani wanaweza kupata hasara kutumia aina mpya za hops kwa sababu hawataki kubadilisha bia zao ambazo zimekuwa thabiti kwa miaka.""
CHANZO CHA PICHA,
GETTY IMAGES
Christian Ettinger, muasisi wa Hopworks Urban Brewery huko Portland, nchini Marekani anasema kuwa moja ya bia zao za kawaida inaweza kuwa na aina kati ya mbili na tano za hops, jambo linalomuwezesha mtengenezaji huyo kubadilisha utengenezaji kulingana na mabadiliko ya mavuno.
Upungufu wa maji ni moja ya sababu kuu za mavuno duni nchini Marekani, jambo linalosababisha gharama za hops kupanda, anasema Ettinger. ""Bia imekuwa kinywaji chenye kileo kinachopendwa zaidi kwa miaka 9,000, na sehemu ya hilo ni upatikaji wake wa bei nafuu.
Ni jukumu letu sisi kama waendelezaji kuhakikisha kuwa bado inapatikana kwa wote.""
Ettinger amekuwa akitengeneza bia kwa miaka 30 na katika kipindi hicho ameona jinsi sekta hiyo ilivyobadilika katika kukabiliana na mabadiliko ya tabianchi kwa kuanzisha mbinu za kilimo endelevu ambayo inahusisha kilimo cha mazao mengine kati ya mimea ya hops ili kudhibiti magugu, kupunguza mmomonyoko wa udongo, na kuboresha afya ya udongo ambayo ni kuongeza nyenzo za kikaboni zenye kaboni nyingi zinazoboresha uwezo wa udongo kuhimili maji.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Hizi ni sababu tano za kwanini ujianike juani,5 Aprili 2025,"Nchini Uingereza, miale ya jua ina nguvu ya kutosha ya kuzalisha vitamini D kuanzia Aprili hadi Septemba, hivyo unahitaji kuongeza viwango vya vitamini D katika miezi hii ya kiangazi.
Binadamu tunahifadhi vitamini D tuliyoikusanya wakati wa kiangazi katika hifadhi yetu ya mafuta ili kuitumia wakati wa baridi!
Wengi wetu tuna viwango vya chini vya vitamini D wakati wa majira ya baridi, ukosefu huo hupelekea magonjwa mbalimbali, ikiwa ni pamoja na shida ya kupoteza kumbukumbu, kukosa kinga mwilini, na kisukari.
CHANZO CHA PICHA,
GETTY IMAGES
Mwanga wa jua huongeza utoaji wa homoni ziitwazo serotonin katika ubongo wako, homoni ambazo hukufanya ujisikie utulivu na umakini.
Utafiti mmoja uligundua kuwa watu huwa na viwango vya juu vya serotonini katika damu zao wakati wa siku angavu ikilinganishwa na siku ya mawingu.
Pia waligundua kuwa kiwango cha uzalishaji wa serotonini kwenye ubongo kina uhusiano wa moja kwa moja na muda ambao kuna mwangaza wa jua.
Kuna baadhi ya tafiti zinaeleza, mwanga wa moja kwa moja wa jua, unaweza kusababisha seli za ngozi yako kuzalisha homoni za endorphins, ambazo pia hukufanya ujisikie vizuri!
Mwangaza wa jua pia hupunguza shinikizo la damu moja kwa moja. Wanasayansi kutoka Chuo Kikuu cha Edinburgh walifanya utafiti. Ikiwa utaweka mkono wako kwa dakika 20 tu juani, zinatosha kuongeza uzalishaji wa gesi ya Nitric oxide (NO) kwenye ngozi yako.
Gesi hii husababisha mishipa yako ya damu kupanuka, na kupunguza shinikizo la damu. Kwa hivyo kuna sababu nyingi za kuhakikisha unapata vitamini D.
CHANZO CHA PICHA,
GETTY IMAGES
Vitamini D ni muhimu kwa afya ya mifupa, haijalishi umri wako, na hukufanya uwe na nguvu zaidi. Utafiti wa hivi karibuni uligundua kuwa kula vitamini D kunaboresha nguvu ya misuli ya wanariadha, kwa kuchochea ukuaji wa seli za misuli.
Pia kuna ushahidi kwamba Vitamin D vinasaidia kukukinga na maambukizi ya njia ya upumuaji na kuongeza uimara wa mfumo wako wa kinga ya mwili.
CHANZO CHA PICHA,
GETTY IMAGES
Ni kweli kwamba unaweza kupata baadhi ya vitamini D kutoka katika chakula, lakini ni vigumu sana kupata vitamini D vya kutosha kutokana na chakula pekee.
Vyanzo bora vya vitamini D ni samaki wa mafuta. Lakini kula vya kutosha ili kupata vitamini D unavyohitaji itakuwa ngumu. Kwa bahati nzuri, ni rahisi kuvipata kupitia jua. Mara tu mwanga wa jua unapopiga ngozi yako, mwili wako unaweza kunyonya mionzi na kuibadilisha kuwa kirutubisho hiki chenye nguvu.
CHANZO CHA PICHA,
GETTY IMAGES
Kiasi cha jua unachohitaji ili kupata kiwango bora cha vitamini D kinategemea aina ya ngozi yako na mahali unapoishi. Jambo muhimu zaidi ni kutounguza ngozi yako.
Ngozi nyeusi zina rangi inayoitwa melanin ambayo huwa ni kama kinga ya asili ya jua, hunyonya mionzi ya jua na kuilinda ngozi dhidi ya uharibifu.
Unaweza kufikiria kuwa kupigwa na jua kwenye uso wako inatosha lakini ili kufaidika zaidi, unapaswa kuweka wazi mikono na miguu yako pia. Unatakiwa utoke nje hata ikiwa kuna mawingu, kwani bado unaweza kupata mionzi hii hata kama kuna wingu jepesi.
Huenda umewahi kusikia kuwa haitakiwi kwenda nje katikati ya mchana, wakati jua ni kali zaidi, lakini kutembea wakati wa mchana ni njia bora ya kupata dozi yako ya vitamini D ya kila siku.
""Kwenda nje wakati wa mchana, ndipo unapotengeneza vitamini D nyingi zaidi,"" anasema Prof Ann Webb kutoka Chuo Kikuu cha Manchester. Ushauri huu ni kwa watu wanaosihi Uingereza tu na sio katika nchi ambazo jua ni kali sana.
Ikiwa utatoka nje kwa muda mrefu sana, kuna hatari ya ngozi yako kuungua, hivyo ni muhimu kuilinda ngozi yako. Hakikisha umeuifunika au kujipaka mafuta ya kuzuia jua.
Pengine unatamani ukae juani kwa muda mrefu, lakini vitamini D nyingi hutengenezwa dakika za mwanzo tangu miale ya jua ianze kukupiga. Na kupunguza muda wa kukaa juani, ni njia bora ya kuzuia ngozi kutoungua.
Wakati wa miezi ya baridi, unaweza kula vitamini D. Mikrogramu 10 ni kiwango mwafaka kufurahia manufaa mbalimbali ya vitamini hivi.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Waridi wa BBC: 'Tulipishana miaka 40 na mume wangu lakini nilimpenda',9 Aprili 2025,"""Watu wengi walidhani nimefuata mali, sikuwaza kabisa kuhusu mali na baada ya kufariki mitandao ilinishambulia sana amefuata mali, atamuua huyu mzee, wakawa wanatuma picha zangu mbaya mbaya lakini nilimuomba Mungu akanipa ujasiri""
Doreen Kimbi, 40 ni mfanyabiashara na mjasiriamali wa masuala ya utalii katika mikoa ya Kaskazini mwa Tanzania na pia anajihusisha na kusaidia wazee.
Shughuli zake za biashara alizianza kabla hata ya kuolewa na Mrema.
CHANZO CHA PICHA,
DOREEN KIMBI
Ndoa yake ilidumu kwa muda wa miezi mitano tu, kabla ya mume wake mpenzi kufaririki dunia na kuzua mjadala mkubwa nchini Tanzania.
Mjadala wa kwanza ulijiegemeza kwenye utofauti mkubwa umri kati yake na Mrema. Walitofautiana miaka 40, ambao unatosha kuwa mjukuu wake.
Doreen anasema upendo ndio uliomsukuma kuolewa na Mrema, na sio mali, umaarufu ama cheo chake.
""Ni upendo nilichokuwa nataka, ni mapenzi alininipenda na nilimpenda na bado nampenda,"" alisema kwa hisia.
Alikiri kwamba umri wake ulikuwa tofauti na wa mume wake, lakini hakuwahi kuona kuwa ni tatizo.
""Umri ni namba tu kwangu, haikuwa tatizo, ila kwa watu wengine ndio ilikuwa changamoto,"" aliongeza Doreen.
CHANZO CHA PICHA,
DOREEN KIMBI
Doreen anapenda Wazee. Amekuwa akiishi nao na kuwatunza. mapenzi yake kwa wazee, ilijenga urahisi hata alipokutana na Mzee Mrema.
Alikuwa akimjua tangu akiwa mtoto, kwa kumuona na kumsikia kupitia vyombo vya habari, Lakini kwa mara ya kwanza alikutana nae Kanisani.
""Tulikutana kanisani, nilikuwa namjua zamani nikiwa mtoto namuona, lakini wakati huo nilikuwa naye kabisa,"" alisema Doreen
Alikaa kwenye uhusiano na Mrema miezi mitatu kabla hajaamua kumtakia kuwa anataka kufunga naye ndoa.
""Siku ananiambia nilishtuka alitumia Padri kuniambia, nikasema kumbe anamaanisha, lakini nikawa nafikiria umri wake,"" alieleza Doreen.
Hata hivyo, Doreen anasema aligundua kuwa Mrema alikuwa na mapenzi ya kweli hivyo hakuwa na budi kukubaliana naye na kuanzisha uhusiano naye.
CHANZO CHA PICHA,
DOREEN KIMBI
Baada ya ndoa yake, jina la Doreen lilitawala vyombo vya habari na mitandao ya kijamii, huku vichwa vya habari vikisema ""aolewa na mzee"" na wengine wakiandika kuwa alifunga ndoa kwa ajili ya mali.
Doreen alisema kuwa familia yake ilijua ukweli na alisisitiza kuwa hakuwa na nia ya kutafuta mali, bali aliolewa kwa upendo.
""Watu wengi waliandika hivyo, lakini hata sikufikiria kuhusu mali zake wala sikujua kama ana mali, kwani tayari alikuwa na watoto wakubwa. Mimi nilikuwa najua tu napendwa,"" alisema Doreen kwa msisitizo.
Doreen alikiri kuwa maisha ya ndoa yalikuwa mazuri na kwamba hakukuwa na changamoto kubwa. Alijivunia kuwa mama, mke, na bibi katika familia yake.
""Nilikuwa namuuguza alipoumwa,"" alisema kwa furaha, akielezea jinsi alivyomtunza mumewe hadi mauti yalipomfika.
Baada ya kifo cha Mrema, Doreen alikumbana na mashambulizi makali kutoka kwa watu mitandaoni.
Alielezea jinsi alivyoshambuliwa na picha na maneno mabaya yaliyoenezwa kwenye mitandao, akisema kuwa hali hiyo iliumiza sana.
""Nilishambuliwa zaidi wakati nikiwa nimefiwa, niliachana na mitandao, nilinyang'anywa simu na ndugu zangu,"" alisema Doreen, huku akionyesha huzuni kwa namna alivyovurugwa na mitandao ya kijamii.
Aliongeza kuwa familia yake ilimsaidia sana katika kipindi hicho kigumu, na watoto wake walihitaji msaada wa kisaikolojia ili kukabiliana na mashambulizi hayo.
""Mtoto wangu alikuwa anasoma shule ya kimataifa huko Moshi ambapo walikuwa huru kuangalia tv, kuwa na simu na hata magazeti hivyo alikuwa anaona kila kitu, na ilikuwa inamuumiza sana""
CHANZO CHA PICHA,
DOREEN KIMBI
Licha ya changamoto hizo, Doreen aliendelea kuishi maisha ya furaha, akijivunia familia yake na miradi yake mwenyewe.
Alisema kuwa kuolewa na Mrema haikuwa kwa bahati mbaya, kwani alikusudia kuendelea kusaidia wazee, jambo ambalo alikuwa akilifanya hata kabla ya kuolewa na Mrema.
""Wakati namuuguza aliniambia Doreen, naomba nikufie mikononi mwako, usiniache."" Alisema kuwa alitimiza ombi hilo na kumshika mumewe hadi alipofariki na alifariki akiwa mikononi mwake.
Doreen alisema kuwa tangu kifo cha mumewe, hajawahi kuwa sawa kabisa. ""Nashindwa kueleza, bado kuna vitu nakumbuka, na mpaka leo sijaamua kuwa na mtu mwingine. Ninasali sana,"" alisema huku machozi yakimtoka.
Doreen anaendelea kuishi na kumbukumbu za mumewe na anajivunia kuwa na familia yake na miradi ambayo inamsaidia kuendelea kufanya kazi ya kusaidia wazee.
Aliwapenda wazee kabla ya kukutana na Mzee Mrema na anawapenda hata baada ya kifo cha Mrema, na sasa anazindua Kituo chake cha kusaidia wazee alichokipa jina la mumewe, Agustine Lyatonga Mrema, ili kumuenzi na kuenzi wazee anaowapenda sana.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Nywele bandia marufuku 'Miss Ivory Coast',6 Aprili 2025,"Kwa zaidi ya miongo sita, kumekuwa na mifano miwili tu ya kipekee ya hivi karibuni ya Marlène-Kany Kouassi, aliyeshinda taji la Miss Ivory Coast mwaka 2022 akiwa amependeza kwa nywele zake fupi za asili.
Ushindi wake haukuwa wa kipekee tu nchini Ivory Coast bali hata duniani kote, ambako viwango vya urembo vya Magharibi mara nyingi hutazamwa kama ndivyo vinavyotakiwa na washiriki na hata majaji.
Mabadiliko yameanza kujitokeza taratibu mwezi Disemba mwaka jana, Angélique Angarni Filopon kutoka kisiwa cha Karibiani cha Martinique ambayo ni sehemu ya Ufaransa, alivuma baada ya kutangazwa kuwa Miss France, hasa kwa sababu ya umri wake ana miaka 34 na pia kwa sababu alikuwa na nywele fupi za Afro.
Lakini mwaka huu waandaaji wa shindano la Miss Ivory Coast wameamua kufanya mageuzi kuanzia mwanzo kabisa.
Na kupiga marufuku mawigi, nywele za bandia na urefushaji nywele kuanzia hatua za awali za mashindano hayo, ambayo hufanyika katika miji 13 nchini kote pamoja na wale wanaoishi ughaibuni.
""Tunataka washiriki wawe wa asili, iwe ni kwa nywele zilizopakwa dawa au zilizosokotwa, nywele hizo lazima ziwe zao wenyewe. Urembo lazima uwe wa kweli,"" alisema Victor Yapobi, rais wa kamati ya maandalizi ya Miss Ivory Coast, alipokuwa akizungumza na BBC.
Ivory Coast ndio nchi pekee barani Afrika inayotekeleza marufuku hii katika shindano la kitaifa.
Bwana Yapobi alisema waandaaji wa mashindano hayo nchini Ivory Coast kwa muda mrefu wamekuwa wakijitahidi kuhimiza muonekano wa asili zaidi , kwa mfano kufanya mabadiliko ya muonekano kwa urembo ni marufuku na matumizi ya dawa za kupunguza weusi wa ngozi hayakubaliki.
""Tumeamua mwaka huu kuonyesha uzuri wa asili wa wasichana hawa,"" alisema.
Mabadiliko mengine pia yameanzishwa, kama kuruhusu wanawake wafupi kidogo kushiriki , kima cha chini sasa ni mita 1.67 (futi 5.4), kuongeza umri wa juu kwa miaka mitatu hadi kufikia miaka 28, na jambo muhimu zaidi kupunguza ada ya ushiriki kuwa dola 30 hadi dola 50.
""Mabadiliko haya ya vigezo yametokana na kuona kuwa wasichana hawa walikuwa wakitumia fedha nyingi sana kushiriki na ilikuwa ikiwalemea kifedha,"" aliongeza.
BBC ilipohudhuria shindano la awali mjini Daloa, jiji kuu la eneo la magharibi la Haut-Sassandra, mshiriki mmoja alifurahi sana kutokana na kanuni mpya akihisi kwamba zinampa nafasi nzuri zaidi ya kushinda kwa kuwa hapendi kuvaa nywele bandia.
Hatua hiyo iliyolenga kusherehekea uzuri wa asili wa Mwafrika imechochea mjadala mkubwa nchini humo, ambako nywele bandia na za kusuka ni maarufu sana.
Kama chaguo la mitindo, wanawake wengi wanapenda ubunifu unaowezeshwa na wigs na nywele za bandia. Pia hutumika kama ""mitindo ya kulinda nywele"" yaani kupunguza mvutano na kuvutwa kwa nywele kila siku ambavyo vinaweza kusababisha kukatika.
Hali hii ilionekana kwa baadhi ya washiriki mjini Daloa waliokuwa na maoni kuwa kanuni hiyo imeondoa kipengele cha kujieleza binafsi.
""Mimi ni shabiki wa mawigi. Napenda mawigi"" alisema mshiriki na mtaalamu wa urembo Astrid Menekou. Msichana huyo mwenye umri wa miaka 24 aliambia BBC kuwa alishtushwa awali na kanuni ya kupiga marufuku mawigi na nywele za bandia.
""Sikutegemea marufuku hii! Lakini napenda nywele zangu, na hilo ni sawa.""
Kanuni hiyo mpya imewafanya washiriki kufikiria zaidi kuhusu dhana ya urembo na imebadili mitazamo ya baadhi yao, kama Laetitia Mouroufie.
""Mwaka jana nilivaa nywele za kusuka kwa sababu nilidhani ndivyo urembo unavyopaswa kuwa,"" alisema mshiriki huyo mwenye umri wa miaka 25.
""Mwaka huu, najisikia mwenye kujiamini zaidi kwa kuwa mimi mwenyewe.""
Iwapo mashindano haya yataweza kubadili mitazamo hata nje ya ulimwengu wa urembo, yanaweza kuwa na athari kubwa kiuchumi.
Mawigi yaliyotengenezwa kwa nywele halisi za binadamu ambayo yanaweza kudumu kwa miaka mingi yakitunzwa vizuri , huuzwa kwa bei ya kati ya dola 200 hadi 4,000, huku zile za plastiki zikiuzwa kwa dola 10 hadi 300.
Sekta ya biashara ya nywele nchini Ivory Coast inakadiriwa kuwa na thamani ya zaidi ya dola milioni 300 kwa mwaka, huku mawigi na nywele za kusuka zikichukua sehemu kubwa ya soko hilo.
""Marufuku hii si nzuri kwetu,"" alisema Ange Sea, mjasiriamali wa saluni mwenye umri wa miaka 30 mjini Daloa, alipoongea na BBC.
""Wanawake wengi wanapenda mawigi. Hii itaathiri biashara yetu na tunapata faida kubwa zaidi tunapofanya kazi za kusuka nywele bandi.""
Katika saluni yake, gundi hutumika kuunganisha mawigi kwa uangalifu ili zionekane za asili zaidi na wanawake hutumia saa nyingi wakisuka au kuweka nywele bandia.
Hii inaonyesha jinsi utamaduni wa mawigi umejikita sana Afrika Magharibi, licha ya harakati ya kuenzi nywele za asili miongoni mwa wanawake weusi duniani ambayo imekua kwa kasi katika kipindi cha miaka kumi iliyopita.
Bidhaa za nywele za asili zimekuwa rahisi kupatikana kwa sasa na watu maarufu wanahamasisha matumizi ya nywele asilia wamejaa mitandaoni kote duniani, wakitoa ushauri kuhusu namna ya kutunza na kutengeneza nywele za asili jambo ambalo linaweza kuchukua muda mwingi.
Hapo awali, ilichukuliwa kuwa si ya kitaalamu mwanamke kuvaa nywele zake za asili, na ilikuwa jambo la kushangaza kuwaona wanawake weusi kwenye runinga kama watangazaji au wakurugenzi wakuu wa mashirika wakiwa na nywele zao halisi.
Kwa mujibu wa Florence Edwige Nanga, mtaalamu wa nywele na ngozi ya kichwa katika jiji kuu la Abidjan, hali hiyo bado ipo nchini Ivory Coast.
""Fungua tu runinga , utaona karibu kila mwanahabari amevaa wig,"" alisema mtaalamu huyo akizungumza na BBC.
""Urembo huu wa nyongeza una mvuto, lakini pia unaweza kuleta matatizo kama vile kupoteza nywele au maambukizi ya ngozi ya kichwa,"" alionya.
Kwa kuwa duru za awali za mashindano zimeshaanza, mjadala unaendelea kuhusu kama mashindano ya urembo yanapaswa kuweka kanuni za urembo au wanawake wenyewe waamue namna wanavyotaka kuonekana.
Huenda matokeo yakawa kwamba jamii ya Ivory Coast ikawa tayari kukubali mitazamo yote miwili ya kuvaa nywele asilia au kutumia wigs na nywele za kusuka, kwa mabadiliko kadri mtu anavyopenda.
Bw. Yapobi alisema maoni aliyopokea kuhusu kanuni hizo mpya yamekuwa ya ""ajabu sana"" na yanaonyesha wazi kuwa yameleta athari chanya.
""Kila mtu anatupa pongezi. Kila mtu, hata kutoka nje ya nchi. Napokea barua pepe na jumbe za WhatsApp kutoka kila mahali wakitupongeza kwa kutaka kurejea kwenye asili yetu.""
Alisema hakuna uamuzi uliokuwa umefanyika kuhusu kama marufuku ya kuvaa wig itawahusu washiriki 15 watakaofika fainali ya Miss Ivory Coast 2025.
Tamasha hilo kubwa linatarajiwa kufanyika katika hoteli moja jijini Abidjan mwishoni mwa mwezi Juni na litarushwa moja kwa moja kupitia runinga ya taifa.
""Ikifanikiwa, tutaendelea na kuendeleza mpango huu kwa miaka ijayo,"" alisema Bw. Yapobi.
Kwa Doria Koré, ambaye alikuja kutangazwa kuwa Miss Haut-Sassandra, taji lake lina maana kubwa zaidi: ""Kushinda nikiwa na nywele za asili kunaonesha uzuri wa kweli wa wanawake wa Kiafrika.""
Bi Dali alisema anaondoka na kitu chenye thamani kubwa zaidi – kujiamini: ""Sijashinda, lakini najivunia. Huyu ndiye mimi.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Vipodozi: Unajua hatari ya Kope bandia, wanja na rangi ya mdomo unayotumia?",2 Aprili 2025,"Nakubali kwamba sikuwa mwangalifu sana kuhusu kusafisha vifaa vyangu vya kujipodoa au kuangalia tarehe za mwisho wa matumizi, na hivyo niliamua kuvipeleka Chuo Kikuu cha London Metropolitan nchini Uingereza ili kufanyiwa utafiti.
Dk. Maria Pilar Botesalvo, mhadhiri wa sayansi ya viumbe katika kitivo cha Sayansi ya Binadamu, alisimamia utafiti huo. Aliongoza timu iliyofanyia utafiti zaidi ya kope bandi 70 zilizokwisha muda wa matumizi, vijiti vya kupambia kope, penseli za kupakia rangi ya mdomo, rangi ya kupaka usoni, pamoja na brashi na sponji.
Tuligundua kuwa idadi ya bakteria katika sampuli za vipodozi nilivyopeleka ilikuwa ya juu sana.
""Vipodozi vyenye bakteria zaidi ni kope au penseli ya wanja,"" anasema Dk. Salo.
Bakteria hao ni pamoja na staphylococcus. Pia tulipata bakteria wa staphylococci katika sampuli nyingine za utafiti, brashi, sponji na ujiti wa kope.'
Bakteria wa staphylococcus wanaweza kusababisha aina nyingi za magonjwa. Ikiwemo kuvimba hadi maambukizi makubwa zaidi kama vile kiwambo cha sikio na maambukizo ya ngozi.
Hapa swali linatokea akilini mwangu; kwa nini sijapata madhara yoyote kati ya haya licha ya kutumia kope hizi za bandi mara nyingi?
""Ikiwa ngozi yako ni nzuri, maanake ina ulinzi mkali,"" anaelezea Dk Salo. Hakuna kinachoweza kukupata katika hali kama hiyo.'
'Lakini ikiwa ngozi yako imejeruhiwa mahali fulani, kuna mkwaruzo au una vidonda kwenye ngozi yako, hapa ndipo bakteria wanaweza kuingia na kusababisha uharibifu.
""Ikiwa mtu ana mfumo dhaifu wa kinga ya mwili, bakteria wanaweza kuleta matatizo pia..""
Aina zote za bakteria zinaweza kuwa kwenye mikono, na ikiwa husafishi mikono, kuna hatari ya kuhamisha vijidudu kutoka katika mikono hadi katika vipodozi vya urembo.
Dk. Buti Salo baada ya utafiti wa baadhi ya bidhaa hizi, amesema ""tulipata bakteria kama Enterobacteriaceae, ambayo kwa kawaida hupatikana kwenye utumbo.""
Hii ni kutokana na usafi mdogo, na wadudu hawa wametoka kwenye kinyesi kupitia matone ya maji wakati wa kujisafisha au kusafisha choo.
Baadhi ya bakteria aina ya Enterobacteriaceae wanaweza kusababisha maambukizi ya njia ya mkojo, maambukizi ya njia ya hewa, maambukizi ya mifupa na moyo.
CHANZO CHA PICHA,
GETTY IMAGES
Timu ya watafiti katika Chuo Kikuu cha Metropolitan pia imepata fangasi wanaoitwa Candida katika vipodozi. Ikiwa fangasi hawa wataingia kwenye ngozi, wanaweza kusababisha malengelenge na kuwashwa ukeni au mdomoni.
Utafiti uliofanywa kwa vipodozi 500 katika Chuo Kikuu cha Aston huko Birmingham, Uingereza - umegundua kuwa asilimia 79 hadi 90 ya vipodozi ambavyo watu hutumia vina aina fulani ya vijidudu, bakteria, au fangasi.
Dk. Amreen Bashir, mtafiti mkuu wa utafiti huo, alisema ""ingawa kuna bakteria kwenye vipodozi, lakini si lazima wawe na hatari kubwa ya kuambukiza. Maambukizi yanahitaji njia ya maambukizi, kama vile mkwaruzo.
Usafi, ikiwa ni pamoja na kuosha na kuua vijidudu, kunaweza kupunguza hatari.
Tarehe ya mwisho wa matumizi ni muhimu kwa sababu inaonyesha muda gani dawa katika bidhaa inaweza kuzuia ukuaji wa vijidudu. Bidhaa zilizo na kiwango cha juu cha maji zinaweza kuwa na hatari kubwa ya kupata vidudu baada ya kufunguliwa, kwani hutoa mazingira rafiki kwa bakteria na fangasi kukua.
Bidhaa zina tarehe tofauti za mwisho wa matumizi na tarehe ya mwisho baada ya kufungua bidhaa ni kati ya miezi 3 hadi 12.
Dk. Amreen Bashir anasema, ""ikiwa vipodozi havina tarehe ya mwisho wa matumizi, inashauriwa kuitupa baada ya miezi mitatu au mara tu unapofahamu kuwa imeingia vijidudu, kama vile ikianguka chini au kutumiwa na watu wengine, ili kupunguza hatari ya kuambukizwa.""
""Ikiwa watumiaji hawana uhakika kama vipodozi vyao vimeisha muda wake, ni bora kununua bidhaa mpya badala ya kuendelea kuitumia,"" ameongeza.
CHANZO CHA PICHA,
GETTY IMAGES
Dk. Buti Salvo anatoa vidokezo vichache vya kuzuia vipodozi kuingia vijidudu:
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, wanawake wanapokua anga za mbali wanakabilianaje na hedhi?",26 Machi 2025,"Sunita Williams pia aliingia angani kwa ajili ya safari ya anga za mbali ya ya siku nane lakini alilazimika kukaa huko kwa zaidi ya miezi 9. Wakati huo huo, Sunita Williams huenda alifikiria hilo au hakufikiria hili , kulingana na umri wake.
Lakini je, inakuwaje wakati mwanamke anapolazimika kuwa katia anga za mbali kwa miezi mingi angani kama yeye wakati wa siku za hedhi yake? Swali linatokea jinsi watakavyoshughulikia vipindi katika anga za mbali.
Kupata majibu sahihi kuhusu maswali haya, BBC imezungumza kwa mara ya kwanza na Dkt. Varsha Jain, 'daktari wa magonjwa ya wanawake wa anga za juu na ambaye amefanya kazi na NASA katika utafiti kuhusu afya ya wanawake angani.
Mnamo 2019, Dkt. Varsha Jain alizungumza na mwandishi wa BBC Emma Barnett kuhusu masuala haya.
Majibu ya Varsha Jain yamewasilishwa katika ripoti hii.
NASA ilikabiliwa na maswali sawa na hayo ilipomtuma mwanaanga wa kwanza wa kike wa NASA, Sally Ride, katika anga za mbali.
Wanaanga wakati huo walisema tusiwe na wasiwasi juu hilo hadi shida itakapojitokeza. Lakini wahandisi walilazimika kufanya mipango yote. Walipaswa kukadiria ni padi (visodo) vingapi vya za usafi ambavyo mtu angehitaji.
Wakati huo, ilikadiriwa kuwa vitambaa hivyo vya usafi 100 hadi 200 vinge hitajika kwa wiki. Baadaye, niligundua kuwa sikuhitaji visodo vingi.
Hivi sasa, wanaanga wa kike hutumia tembe za kudhibiti uzazi ili kukomesha hedhi zao. Maadamu wana afya njema, hakuna shida katika kuzitumia.
""Pia natafiti njia za kuepuka kupata hedhi.""
Mamia ya wanaanga kutoka nchi tofauti tayari wamekwenda angani, wakiwemo wanawake.
Mwanamke wa kwanza kwenda angani alikuwa Valentina Tereshkova kutoka Muungano wa Usovieti. Alipewa jukumu hili mwaka 1963.
Miaka 20 tu baadaye, shirika la anga za juu la Marekani NASA lilimtuma mwanaanga wake wa kwanza wa kike, Sally Ride, katia anga za juu.
Haya ndiyo maswali ambayo vyombo vya habari vilimuuliza Sally Ride alipoingia angani kwa mara ya kwanza.
CHANZO CHA PICHA,
NASA
Jibu la Varsha Jain kwa hili lilikuwa, ""Kuzoea mazingira ya anga ni sawa kwa wanawake na wanaume. Hata hivyo, kuna tofauti fulani.""
Wanawake wanahisi kiwango fulani cha uchovu au kuishiwa nguvu wanapoenda angani. Hivi ndivyo inavyotokea kwa wanaume wanaporudi duniani.
Wanaume wana uwezekano mkubwa wa kupata matatizo ya kuona na kusikia baada ya kurudi kutoka anga za juu, wakati wanawake wana uwezekano mkubwa wa kupata matatizo ya shinikizo la damu.
""Bado haijajulikana ikiwa hii inatokana na tofauti za kisaikolojia na homoni. Uchunguzi wa kina kuhusu masuala haya utaleta uelewa mzuri wa mabadiliko ya afya yanayosababishwa na safari ya anga ya muda mrefu.""
CHANZO CHA PICHA,
NASA
""Kuna vyoo viwili kwenye Kituo cha Kimataifa cha Anga cha Juu. Hata hivyo, havikuundwa kwa kuzingatia masuala ya hedhi pia.""
Mkojo wako hautapotea angani. Husindikwa tena na kutumika kutengeneza maji safi.
Hii ni kwasababu damu ya hedhi inachukuliwa kuwa ngumu. Vyoo kwenye kituo cha anga za juu haviwezi kutenganisha maji kutoka kwa hedhi, kwa hivyo maji ndani yake hayawezi kusindikwa tena.
""Kwa kuongeza, kuna baadhi ya vikwazo juu ya matumizi ya maji. Pia ni vigumu kudumisha usafi wa kibinafsi wakati wa hedhi unapokuwa katika anga za mbali.""
CHANZO CHA PICHA,
NASA
Dk. Varsha Jain anasema, ""Hakuna ushahidi kwamba usafiri wa anga una athari yoyote katika uzazi.""
Kuna wanawake na wanaume wengi ambao wamesafiri kwenda angani na wamepata watoto baada ya kurudi.
Hata hivyo, hatupaswi kusahau kwamba umri wa wastani wa wanawake wanaoanza safari ya anga za mbali ni miaka 38.
Ni uamuzi wao binafsi kuhifadhi mayai na mbegu zao za uzazi kwa ajili ya mimba zijazo. NASA haijaweka sheria zozote katika suala hili.
Wanaanga wako katika hatari ya kupata mionzi angani. Lakini hakuna habari juu ya athari kwenye uzazi.
Ubora wa mbegu za uzazi hupungua wakati wa kusafiri angani, lakini huongezeka tena baada ya kurudi Duniani. Madhara yake ya muda mrefu bado hayajajulikana.
""Wanawake huzaliwa na idadi ndogo ya mayai ambayo wanayo katika maisha yao yote. NASA inaunga mkono sana wanaanga ambao wanataka kuhifadhi mayai yao kabla ya misheni ya angani.""
CHANZO CHA PICHA,
NASA
""Nisingependa kutumia muda mwingi katika anga za juu kwasababu najua ya mabadiliko makubwa ya mwili yanayoweza kutokea .""
Mwili wa mwanadamu unaonekana kuzeeka haraka zaidi angani. Uzito wa mfupa hupungua. Haijalishi ni unajitunza vizuri kiasi gani au ni matibabu gani unayopata baada ya kurudi Duniani, bado huwezi kuepuka athari fulani.
Dk. Varsha Jain alisema, ""Pia nataka kuiona Dunia kutoka angani. Hata hivyo, naiona kama lengo la muda mrefu. Kwa sasa, ninafanya kazi yangu ninayoipenda duniani.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kutana na wanasoka bibi vikongwe wanavyotishia soka la Afrika,7 Aprili 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kwanini makavazi ya kisasa yamekuwa gumzo Nairobi?,4 Machi 2025,
Long Article,'Walidhani nitajifungua mtoto mwenye ulemavu sawa na wangu',26 Februari 2025,"Hata hivyo, sheria mpya ya kitaifa ya kuwalinda waalemavu, inaahidi kubadilisha hilo kwa kuhakikisha kuwa wanatambuliwa kisheria na kujumuishwa zaidi katika masuala ya kitaifa.
Lakini wanaharakati wanasema changamoto halisi sasa ipo katika utekelezaji.
Mwandishi wa BBC Fardowsa Hanshi, amerejea kutoka Mogadishu na kutuandalia taarifa ifuatayo.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"'Wasiwasi wangu mkubwa ni kwa binti yangu, inamaana tutakufa?'",21 Februari 2025,
Long Article,Fahamu mambo makuu aliyofanya Trump ndani ya mwezi mmoja,21 Februari 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,M23 ndani ya Bukavu: Je inaweza kuleta vita vya kikanda?,18 Februari 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Siku ya Redio Duniani: Je, watangazaji maarufu wanasema nini kuhusu umuhimu wa redio",04:25,". Katika kuadhimisha siku hii BBC Swahili imezungumza na waandishi wa habari Salim Kikeke, Caro Robi na Regina Mziwanda, wakielezea kuhusu umuhimu wa redio na jinsi wanavyoienzi taaluma yao.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Fahamu simu yako inahusika vipi na Mgogoro wa DRC?,03:10,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Unknown,,,
