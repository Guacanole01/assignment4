Type,Title,Date,Text
Short Article,Kenya: Wanawake 129 waliuawa kati ya Januari na Machi mwaka huu,11 Aprili 2025,"CHANZO CHA PICHA,
AFP
Kati ya mwezi Januari na Machi 2025, Kenya ilikumbwa na janga kubwa la mauaji ya wanawake, ambapo jumla ya wanawake 129 waliripotiwa kuuawa.
Mnamo Januari, wanawake 43 waliuawa, wakifuatiwa na 42 mnamo Februari, na 44 mnamo Machi.
Maeneo ya Bonde la Ufa, Mashariki, na Magharibi yaliandikisha idadi ya juu zaidi ya vifo hivyo.
Takwimu zinaonyesha kuwa wanaume walihusika na asilimia 85 ya mauaji haya, huku wanawake wakihusishwa na asilimia 10.
Katika visa vingi, wahalifu walikuwa watu waliowafahamu waathiriwa, na nusu ya mauaji haya yalihusiana na migogoro ya kifamilia.
Kwa mwaka wa 2024 pekee, jumla ya visa 579 za mauaji ya wanawake ziliripotiwa.
Taarifa hizi ni kwa mujibu wa Huduma ya Kitaifa ya Polisi pamoja na Kituo cha Kitaifa cha Utafiti wa Uhalifu.
Soma pia:
Mauaji ya wanawake Kenya: Kwa nini wanaume wanashindwa kukemea dhulma dhidi ya wanawake?
Mauaji ya wanawake Kenya: Mauaji ya mwanamke yafichua dhuluma na chuki dhidi ya wanawake mitandaoni
'Nyumbani ni eneo hatari zaidi kwa wanawake na wasichana' - Utafiti
"
Long Article,Nchi 10 zenye nguvu kubwa zaidi za kijeshi Afrika 2025,10 Aprili 2025,"Hapa barani Afrika, Mataifa ya Misri, Algeria, na Nigeria ndio yaliyoorodheshwa katika mstari wa mbele kama yanayoongoza kwa uwezo wa kijeshi yakionesha uwekezaji mkubwa katika bajeti za ulinzi ili kuboresha miundombinu na kupata silaha za hali ya juu.
Mataifa yaliyostawi kiuchumi kama vile Misri na Afrika Kusini yametanguliza matumizi ya ulinzi katika bajeti zake ili kudumisha usalama, huku mataifa mengine yakikabiliwa na changamoto za migogoro ya ndani, vikosi vya kijeshi, na vikosi visivyo na ufadhili wa kutosha kukabiliana na waasi.
Licha ya uwezo wa kikanda, wanajeshi wa Afrika wamesalia nyuma ikilinganishwa na mataifa yaliyoendelea kwa sababu ya tofauti katika ugawaji wa bajeti, teknolojia, mafunzo na ufikiaji wa kimkakati.
Kulingana na Global Firepower, hizi hapa ni nchi 10 za Afrika zenye nguvu kubwa zaidi za kijeshi mwaka 2025.
CHANZO CHA PICHA,
GETTY IMAGES
Libya inakamilisha orodha ya kumi bora barani Afrika ikiwa katika nafasi ya 76 ulimwenguni. Nguvu za kijeshi za nchi hiyo zimeathiriwa na miaka mingi ya migogoro ya wenyewe kwa wenyewe lakini inabakia na umuhimu wa kimkakati kutokana na eneo lake na maliasili
CHANZO CHA PICHA,
AFP/GETTY
Sudan imeorodheshwa ya tisa barani Afrika na inashikilia nafasi ya 73 ulimwenguni. Jeshi lake linakabiliwa na changamoto kubwa kutokana na kukosekana kwa utulivu wa kisiasa lakini bado linalenga kudumisha uadilifu wa kieneo.
Nguvu ya jeshi la Sudan imekadiriwa kuwa wanajeshi 109,300 mwaka 2011 (kulingana na IISS), wanajeshi 200,000 kabla ya vita vya sasa vya Sudan kuzuka mwaka 2023 (kulingana na CIA), na wanajeshi 300,000 mwaka 2024 (kulingana na shirika la habari Al Jazeera} kwa mujibu Wikipedia.
DRC inashika nafasi ya nane barani Afrika na inashikilia nafasi ya 66 duniani. Licha ya migogoro ya ndani, nchi hiyo imekuwa ikifanya kazi ya kuleta utulivu. Imepata uwezo wake wa kijeshi kupitia ushirikiano wa kimataifa na kuongeza uwekezaji katika jeshi lake.
Jeshi la Jamhuri ya Kidemokrasia ya Congo (FARDC) lenye wanajeshi wanaokadiriwa kufikia 135,000, ni jeshi kubwa lakini linakabiliwa na changamoto za mafunzo, vifaa na mawasiliano, hali ambayo imesababisha mapambano dhidi ya wanamgambo wadogo walio na vifaa vya kutosha kama vile M23.
Jeshi la DRC FARDC, linalojumuisha Jeshi la Wanamaji, na Jeshi la Wanahewa, linakadiriwa kuwa na karibu wanajeshi 135,000.
Wengi wa wanajeshi wa FARDC wako katika vikosi vya nchi kavu.
Pia lina kikosi kidogo cha angani na kikosi kidogo zaidi cha wanamaji, pamoja na kikosi cha rais kiitwacho Walinzi wa Republican.
CHANZO CHA PICHA,
FMSO - FOREIGN MILLITARY STUDY OFFICE
Morocco imeorodheshwa ya saba barani Afrika na ya 59 duniani kote.
Nchi hiyo imejikita katika kuboresha vifaa vyake vya kijeshi, haswa kwa usalama wa mpaka na operesheni za kukabiliana na ugaidi.
Morocco inadumisha uhusiano mkubwa wa kidiplomasia na mataifa ya Magharibi kwa ushirikiano wa kiulinzi.
Angola inashikilia nafasi ya sita barani Afrika na nafasi ya 56 duniani. Nguvu yake ya kijeshi inaimarishwa na mapato ya mafuta ambayo yanafadhili sekta yake ya ulinzi.
Angola imewekeza katika kuboresha vikosi vyake vya kijeshi ili kukabiliana na changamoto za usalama wa ndani
CHANZO CHA PICHA,
GETTY IMAGES
Ethiopia ipo katika nafasi ya tano barani Afrika na ya 52 duniani. Licha ya changamoto za kiuchumi, Ethiopia inadumisha jeshi kubwa linalozingatia masuala ya usalama wa kikanda, hasa migogoro katika Pembe ya Afrika.
Taifa hilo limewekeza pakubwa katika miundombinu, kupanua upatikanaji wa huduma na kuboresha hali ya maisha.
Vilevile nchi hiyo ni mwanachama hai wa muungano wa Umoja wa Afrika.
Wanajeshi wa Ethiopia wamepewa mafunzo nchini Urusi, na nchi hiyo ina historia ya ushiriki wa kijeshi katika migogoro ya kikanda.
Ethiopia ni mchangiaji mkubwa katika misheni ya kimataifa ya kulinda amani, ikiwa na kikosi kilichofunzwa na uzoefu mkubwa.
Afrika Kusini imeorodheshwa ya nne barani Afrika na ya 40 kote duniani.
Ikijulikana kwa tasnia ya hali ya juu ya ulinzi, Afrika Kusini inazalisha vifaa vyake vingi vya kijeshi.
Hata hivyo, vikwazo vya bajeti vimepunguza maendeleo zaidi ya vikosi vyake vya kijeshi katika miaka ya hivi karibuni.
Wanajeshi waliopo na wale wa akiba: Jeshi la SANDF lina maafisa 71,235 walio hai na 29,350 wa akiba.
Nguvu ya Nchi Kavu: Afrika Kusini ina kikosi chenye nguvu cha nchi kavu, kikijumuisha vifaru 195, magari ya kivita 12,140, mifumo mbalimbali ya mizinga na roketi.
Nguvu ya angani: Jeshi la Anga la Afrika Kusini lina jumla ya ndege 194, zikiwemo ndege za kivita, ndege maalum, ndege za usafiri, ndege za mafunzo na helikopta.
Nguvu ya Wanamaji: Jeshi la Wanamaji la Afrika Kusini lina jumla ya meli 47, ikiwa ni pamoja na zile za kivita na nyambizi, lakini halina meli za kubeba ndege za kivita.
Bajeti ya Ulinzi: Inakadiriwa bajeti ya ulinzi ni karibu $2.7 bilioni.
CHANZO CHA PICHA,
GETTY IMAGES
Nigeria imeorodheshwa ya tatu barani Afrika na ya 31 ulimwenguni. Imefanya uwekezaji mkubwa katika vikosi vyake vya kijeshi ili kupambana na uasi na ugaidi ndani ya mipaka yake.
Vikosi vya Wanajeshi vya Nigeria vinajumuisha idadi kubwa ya maafisa pamoja na magari ya kivita na ndege.
Mwaka 2024, jeshi la anga la Nigeria liliripotiwa kuwa na maafisa 18,000, Silaha za kukabiliana na mashambulizi ya angani 179, zikiwemo ndege 117, helikopta 55 na ndege saba zisizo na rubani (UAVs).
Algeria inashika nafasi ya pili barani Afrika na ya 26 duniani.
Nguvu yake ya kijeshi inasaidiwa na mapato makubwa ya mafuta, kuiwezesha kupata silaha za hali ya juu na kudumisha nguvu iliyofunzwa vizuri.
Algeria inaangazia usalama wa mipakani na oparesheni za kukabiliana na ugaidi huku ikidumisha vikosi vikali vya anga na nchi kavu.
CHANZO CHA PICHA,
REUTERS
Misri inatambulika kuwa nchi yenye nguvu zaidi kijeshi barani Afrika na inashika nafasi ya 19 duniani.
Vikosi vya Wanajeshi wa Misri vinajumuisha matawi makuu manne: Jeshi la Wanamaji, Jeshi la Wanahewa, na Vikosi vya Ulinzi wa Angani.
Nchi hiyo imewekeza sana katika kuboresha vifaa vyake vya kijeshi na miundombinu, vifaru vingi, ndege na meli za wanamaji. Misri pia inafaidika na msaada mkubwa wa kijeshi wa kigeni, ikiwa ni pamoja na dola bilioni 1.85 kila mwaka kutoka Marekani.
Vikosi vya Misri vinapitia juhudi za uboreshaji wa haraka wa kisasa, kupata silaha za kisasa na teknolojia za dharura za ardhini, baharini na angani.
Jeshi la Misri lina jukumu kubwa katika kudumisha utulivu katika Mashariki ya Kati na Afrika Kaskazini.
Marekani imeipatia Misri msaada mkubwa wa kijeshi - uwekezaji katika utulivu wa kikanda.
Misri ina jeshi kubwa, jeshi la wanamaji, na la angani, lenye historia ya kuhusika katika migogoro, ikiwa ni pamoja na Vita vya wenyewe kwa wenyewe vya Yemeni Kaskazini na Vita vya Misri na Libya.
Misri ni moja wapo ya nchi chache katika Mashariki ya Kati kuwa na satelaiti za kijasusi, ilizindua EgyptSat 1 mnamo 2007, ikifuatiwa na EgyptSat 2 mwaka 2014, MisrSat-2 mwaka 2023, na Horus-1 mwaka 2025.
Jeshi la Wanamaji la Misri lina kundi kubwa la meli za mashambulizi ya haraka, nyingi zikiwa na mifumo ya makombora, na linahusika katika uzalishaji wa ulinzi wa majini, ikiwa ni pamoja na ujenzi wa frigates, corvettes, na boti za doria.
Jeshi la Wanahewa la Misri limekuwa likifanya meli zake kuwa za kisasa na lina historia ya utengenezaji wa ndege.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Unajua taarifa zako sasa kuhifadhiwa mwezini? Wanasayansi wanajenga Vituo maalumu huko,11 Aprili 2025,"Vituo vya kuhifadhi data ni vituo vikubwa ambavyo huhifadhi rundo la kompyuta zinazohifadhi na kuchakata data zinazotumiwa na tovuti, makampuni na serikali.
Lonestar anasema kuviweka vituo hivi kwenye Mwezi kutawapa wateja usalama wa kuaminika wa data zao, na uwepo wa fursa ya nishati ya jua.
Vituo vya kuhifadhi data kwenye anga za juu vinaweza kuonekana kuwa ni wazo gumu. Lakini kuna uhitaji mkubwa wa hilo kutokana na ugumu wa kupata maeneo yanayofaa duniani.
CHANZO CHA PICHA,
HUGH KENNY
Matumizi yanayozidi kuongezeka ya akili mnemba (AI) katika kompyuta, yanaongeza kiasi cha data zinazohitaji kuhifadhiwa na kuchakatwa kote ulimwenguni.
Kwa hiyo, hitaji la vituo vya data limeongezeka pia, huku mahitaji ya kila mwaka yakitarajiwa kupanda kati ya 19% na 22% ifikapo 2030, kulingana na kampuni ya ushauri ya kimataifa ya McKinsey.
Vituo vipya vinachipuka kila muda - lakini inakuwa vigumu kupata mahali pa kuviweka. Vituo vya data ni vikubwa, na hutumia kiasi kikubwa cha umeme na maji kwa ajili ya kupozea.
Na watu hawataki vijengwe karibu na makazi yao.
Kuweka vituo vya kuhifadhi data angani - ama katika obiti kuzunguka dunia, au mwezi - inamaanisha haviwezi kuleta madhara mengi. Kuna nishati isiyo na kikomo inayopatikana kutoka katika jua, na hakuna majirani wa kulalamika kuhusu athari za mazingira.
Si hivyo tu, vituo vya data vya angani vinaweza kutoa huduma kwa vyombo vya angani na vifaa vingine vya anga, na uhamishaji wa data kutoka vituo hivyo hadi kwenye vyombo vya angani utakuwa wa haraka kuliko kutoka ardhini.
CHANZO CHA PICHA,
STARCLOUD
Licha ya matumaini kutoka kwa makampuni yanayolenga kuendeleza teknolojia hiyo, Dk Domenico Vicinanza, profesa wa mifumo ya akili na sayansi ya data katika Chuo Kikuu cha Anglia Ruskin nchini Uingereza, anasema kuna changamoto nyingi kabla ya vituo hivyo vya angani kuwa pendekezo linalofaa.
""Hata kwa mchango na maendeleo ya kampuni kama SpaceX, kuweka vituo hivyo kwenye obiti ni gharama kubwa sana,"" anasema. ""Kila kilo inayotumwa angani inagharimu maelfu ya dola.
""Vituo vya data vya angani havitahitaji vifaa vya data pekee bali pia miundombinu ya kuvilinda, kuwasha na kupoza. Yote haya yanaongeza gharama na utata.""
Kupoza vifaa hivyo itakuwa changamoto fulani, ingawa angani kuna baridi, mifumo ya kawaida ya kupoza haifanyi kazi bila mvuto wa graviti.
Wakati huo huo, hali ya hewa ya anga inaweza kuharibu vifaa vya kielektroniki, na idadi inayoongezeka ya mabaki ya vifaa vya angani itaviweka vituo hivyo hatarini.
Dk Vicinanza anaongeza: ""Na kurekebisha matatizo katika obiti ni changamoto kubwa. Hata kwa roboti na mifumo ya automatiki, yote hiyo ina mipaka juu ya kile inachoweza kukirekebisha.
""Ikiwa kutakuwa na maharibiko makubwa, kutahitaji binaadamu kwenda, safari hiyo inaweza kuchukua wiki au miezi.""
Bado makampuni kama Lonestar yanajiamini sana, na yanasema yanaitikia mahitaji yalivyo. ""Tusingetaka kufanya hivi, kama wateja wasingetuomba,"" wanasema.
Umbali kutoka duniani hadi katika mwezi unatoa ulinzi – ni vigumu sana kudukua, na ni vigumu zaidi kufikia. Umbali wa kutoka mwezini inamaanisha kuwa data inachukua kama sekunde moja na nusu kufika ardhini.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Fahamu majengo 10 marefu zaidi barani Afrika 2025,11 Aprili 2025,"Makala haya yanaorodhesha majumba marefu zaidi katika bara la Afrika.
CHANZO CHA PICHA,
CHINA CONSTRUCTION COMPANY LIMITED
The Iconic Tower ni jumba refu lenye matumizi mchanganyiko katika Mji Mkuu Mpya wa Utawala wa Misri.
Likiwa na urefu wa mita 400 (futi 1,300), ndilo jengo refu zaidi barani Afrika.
Jengo hilo lina ghorofa 77, nyingi zikiwa za matumizi ya ofisi.
Djamaa el Djazaïr unaojulikana kama Msikiti Mkuu wa Algiers ulifunguliwa mwezi Aprili 2019, ukiwa na mnara mrefu zaidi ulimwenguni.
Msikiti huo ni wa tatu kwa ukubwa duniani baada ya Msikiti Mkuu wa Mecca na Al-Masjid an-Nabawi wa Madina huko Saudi Arabia.
Msikiti huo una jumba la maombi (salat) lenye ukubwa wa 22,000 m2 (240,000 sq ft), linaloweza kutumika na takriban waumini 120,000.
Jumba la Mohammed VI lina ghorofa 55, na urefu wa mita 250 (futi 820) katika jiji la Salé, linalopakana na Rabat, mji mkuu wa Morocco.
Ni jengo refu zaidi nchini Morocco na la tatu kwa urefu barani Afrika.
Ni mradi wa mfanyabiashara wa Morocco Othman Benjelloun na kuongozwa na kampuni ya O'Tower.
CHANZO CHA PICHA,
GETTY IMAGES
Leonardo ni jengo lenye ghorofa 55 lenye matumizi tofauti huko Sandton, Johannesburg, Afrika Kusini.
Jengo hilo ambalo ni la nne kwa urefu barani Afrika ndilo refu zaidi Afrika Kusini na Jangwa la Sahara.
Lina urefu wa mita 234 ikiwa ni futi 768.
Jengo hilo limejengwa katika Mtaa wa 75 Maude, takriban mita 100 kutoka Soko la Hisa la Johannesburg.
CHANZO CHA PICHA,
HOBERMAN COLLECTION
Jumba la Carlton Center ni jumba lenye ghorofa 50 na kituo cha ununuzi kilicho jiji la Johannesburg, Afrika Kusini.
Likiwa na urefu wa mita 223 (futi 732), limekuwa jengo refu zaidi barani Afrika kwa miaka 46 tangu kukamilika kwake mwaka wa 1973.
Msikiti wa Hassan II ni msikiti uliopo Casablanca, Morocco. Ni msikiti wa pili kwa ukubwa barani Afrika na ni wa 14 kwa ukubwa duniani.
Mnara wake ni mnara wa pili kwa urefu duniani ukiwa na mita 210 (futi 689).
Ulikamilishwa mnamo 1993, chini ya mwongozo wa Mfalme Hassan II.
Jumba hilo lina ghorofa 60.
Makao Makuu ya Benki ya Biashara ya Ethiopia ni jumba refu zaidi mjini Addis Ababa, Ethiopia ambalo lilikamilika tarehe 13 Februari 2022 na kuwa jengo refu zaidi nchini Ethiopia.
linatumika kama makao makuu ya Benki ya Biashara ya Ethiopia yanayomilikiwa na serikali, benki kubwa zaidi nchini humo.
Pia ni jengo refu zaidi katika Afrika Mashariki
Britam Tower ni jengo la kibiashara jijini Nairobi linalomilikiwa na British-American Investments Company (Britam).
Jengo hilo ambalo ndilo refu zaidi nchini Kenya, lina urefu wa mita 195 (futi 640) kutoka ardhini, likiwa na ghorofa 32 zinazoweza kutumika.
Jengo hili lina umbo la kipekee la prismic, ambalo huanza kama alama ya mraba ya pande nne na kuishia na paa la pande mbili na mlingoti wa mita 60 (197 ft)
Jumba la Global Trade Center (GTC Office Tower) ndio refu zaidi kati ya majumba ya Global Trade Center jijini Nairobi yanayomilikiwa GTC Industry Ltd.
Jumba hilo lina urefu wa mita 184 (futi 604) na ghorofa 42.
CHANZO CHA PICHA,
ANADOLU AGENCY
Jumba la Ponte City ni jengo lililopo katika wilaya ya Berea ya Johannesburg, Afrika Kusini, karibu tu na Hillbrow.
Iilijengwa mwaka 1975 na lina urefu wa mita 173 (futi 567.6).
Limekuwa jumba refu zaidi la makazi barani Afrika kwa miaka 48, hadi lilipopitwa mwaka 2023 na Jengo la D01, katika Mji Mkuu Mpya wa Utawala wa Misri.
Ni Jengo la ghorofa 55.
Imehaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Manupuli: Je, ni kweli miti hii huuma na kung'ata watu na mifugo?",10 Aprili 2025,"Timu ya BBC, pamoja na maafisa wa misitu, walitembelea kijiji cha Valagajji.
Tulipoingia kijijini, tuliona mti mkubwa wa mkwaju na mti wa mnazi. Pamoja na ana hii, tuliona miti mingi ya misaji, ndizi, mlozi, na saffron... na miti mingine mingi. Ikilinganishwa na miti katika maeneo mengine, hii haikuwa na kitu cha pekee. Ilikuwa ya kawaida.
Kijiji hiki, ambacho kina takriban familia 60, kina idadi ya watu 210. Wote wanategemea ufugaji na kilimo kwa maisha yao. Kuna vibanda na uzio iliyotengenezwa kwa miti ama fito kwenyebaadhi ya nyumba. Watu wawili au watatu walionekana wakienda kwenye bustani wakiwa na mapanga mabegani mwao.
Jamii hiyo inasema kuwa fito na miti katika kijiji hicho huwauma watu na mifugo, pamoja na kuwazingira wapita njia. Wameiita miti hiyo Manupuli.
Wanakijiji wanasema kuwa mti huu una makucha kama ya tiger, ndiyo maana unaitwa Manu-Puli.
""Miaka kumi iliyopita, nilipokwenda kwenye kukata miti, fito moja ilininasa mguuni mwangu, na ilibidi mpaka nishonwe nyuzi kutokana na jeraha,"" Gatikamma, mwenye umri wa miaka 62, aliiambia BBC.
""Nilipokuwa nikipiga kelele, mke wangu aliona na kukata na kisu, na kimti hicho kiliniacha. Hivyo ndivyo nilivyookoka,"" alisema Gatikamma.
""Nilienda kumwagilia ng'ombe karibu na mti. Kisha mti wa misaji ulikama mkia wa ng'ombe wetu. Kisha tukaukata kwa kisu na kuondoka,"" alisema Mounika kutoka kijiji cha Valagajji kwa BBC.
Dk. J. Prakasarao, mtaalamu wa mimea katika Idara ya Botania ya AU, aliiambia BBC kuumwa na kung'atwa na miti hakutokei.
""Kawaida, wakati mifugo inafungwa karibu na nyumba au kupelekwa msituni... utaona kuwa mikia ya mifugo ni mikavu. Mikia inaweza kujifunga kwenye vijiti, Mifugo, isiyoweza kujinasua vizuri, hujaribu kujifunga zaidi. Wanajifunga kwa nguvu. Katika matukio kama haya, watu hufikiri kuwa kijiti au mti umewakamata,"" alieleza Dk. Prakash Rao.
Dk. Prakash Rao alisema kuwa binadamu pia wakati mwingine wanaweza kupata hali kama hiyo wakati nguo zao zinapogusa miti.
Maafisa wa misitu wanasema kuwa hata kama hakuna Wanyama ama... miti wakati mwingine inaweza kuwa hatari.
""Kuna uwezekano wa ajali wakati kuna nyaya za umeme zinaning'inia karibu na miti. Ikiwa tunategemea mti wowote wakati wa kupanda au kushuka milima... ikiwa ni dhaifu, tutateleza. Kuna uwezekano wa miti iliyokufa kudondoka na kutuangukia sisi. Pia kuna uwezekano wa miti kuanguka wakati wa radi na umeme. Lakini, miti haiwakamati au kuwaumiza watu au wanyama,"" alisema Neelaveni.
Dk. Prakash Rao alisema kuwa miti hata matawi, fimbo, fimbo na vigogo vyake havina sifa ya kuwavuta, kuwang'ata watu na mifugo.
""Kuna uwezekano kwamba vidole vyetu au ngozi inaweza kuingia kwenye upenyo au uwazi wakati wa kukata miti na kukwama kwa nguvu, na kusababisha majeraha. Hii kawaida huitwa kuumwa. Ikiwa hiyo itatokea, inaweza kutokea... Rao namaanisha binadamu anaifuata miti ambayo inamshika wakati wa shughuli zake za kawaida, lakini miti yenyewe haina sita ya kukufuata na kung'ata na kuumiza watu. Hiyo linaonekana tu kwenye filamu,"" alisema Dk. Prakash Rao.
Ingawa jamii za kiasili katika kijiji cha Valagajji wanaamini kuwa miti, na magogo yake yanaweza kuumiza, kuwakamata watu na mifugo, wataalamu na maafisa wa misitu wanasisitiza kuwa haya ni matokeo ya imani za asili na si matukio halisi. Uelewa wa kisayansi unahitajika ili kuelewa na kuelezea matukio haya, na elimu zaidi inapaswa kutolewa kwa jamii hizi ili kuondoa hofu zisizo na msingi.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kwanini maigizo ya 'Echoes of War' yanaigonganisha Siasa na Sanaa Kenya?,11 Aprili 2025,"Shule hiyo ilikuwa imepigwa marufuku kuonyesha igizo la lililopewa jina la ''Echoes of War'' kwa misingi kuwa igizo hilo linashutumu vikali serikali.
April 03, 2025 Mahakama ya Nanyuki, ilibatilisha barua ya kupigwa marufuku kwa igizo hilo kuonyeshwa, ambapo hakimu Wilfrida Okwany aliwaidhinisha kuendelea kushiriki na kutumbuiza umma.
Katika hali ya siutafahamu wanafunzi wa shule ya sekondari ama upili ya wasichana ya Butere nchini Kenya walisusia kutumbuiza wakidai hawakuruhusiwa kuwa na urembo na vifaa vinavyohitajika ili kunogesha maigizo yao yaliyokuwa yanasubiriwa kwa hamu na waiofika kwa tamasha hilo.
Wakionyesha kuchukizwa na mazingira magumu ya kutumbuiza waliimba wimbo wa taifa na kuondoka jukwaani.
Kulingana na wakili wa shule hiyo Ken Echesa aliyekuwa amehudhuria ameapa kurejea mahakamani kumshtaki Mkurugenzi wa wizara ya elimu ukanda wa magharibi bwana Abiero kwa kutofuata agizo la mahakama kikamilifu.
Kulingana na Eugene Wamalwa aliyekuwa waziri wa ulinzi na wakili wa mwandishi wa igizo hilo, amesema serikali inapaswa kuwajibishwa kwa kukiuka haki za watoto kwa kuwatuma maafisa wa polisi takriban hamsini kusimamia tamasha hizo hali ambayo sio ya kawaida.
Tafrani zilipozidi baada ya wanafunzi hao kuondoka jukwaani ghafla maafisa wa polisi walitupa vitoa machozi katika shule moja walimoweka makaazi wanafunzi wa Butere ili kuwatawanya.
CHANZO CHA PICHA,
FACEBOOK
Na wengi wanajiuliza maudhui ya maigizo ama wengine wanaita tamthilia hiyo ambayo yamevutia hisia ni yepi?
Tamthilia ya 'Echoes of War' inaangazia mapambano ya vijana kuhusu uhuru wa kiraia, utawala na haki ya kijamii.
Maudhui yake yanachora taswira ya taifa la Kenya linalopona kutokana na vita vya wenyewe kwa wenyewe huku vijana wakitarajiwa kuwa nguvu kubwa katika ujenzi wa taifa.
Kinachotia tumbo joto wandani wa utawala wa sasa nchini Kenya ni kuhusu mtirirko wa maigizo hayo.
Tamthilia hiyo inajikita katika mazingira ya uongozi maeneo ya ghuba na kuendeleza namna vijana walivyokosa imani na wazee kuhusu maswala ya uongozi.
Ikionyesha jazanda jinsi wazee wanaleta uzoefu huku vijana wakichangia na ubunifu wao.
Katika tamthilia hii ambayo mazingira yake ni ya mataifa ya kiarabu ,ufalme huo unajumuisha wazee wengi ambao hawana imani na kizazi kipya.
Jambo ambalo linawakera vijana ambao wanahisi wazee hawataki kubadilika na maisha.
Kulingana na mwandishi wa maigizo ama tamthilia hiyo Cleophas Malala akizungumza na televisheni moja ya Kenya amesema
''Tamthilia hii inachora picha kamili changamoto wanazopitia wanarika wa Gen z"".
Katika tamthilia hii mhusika mkuu ni sultan ambaye ni bwenyeye na anasifa za mtu mwenye mamlaka.
Naye mama hanifa ni mwanamke ambaye amejikita kwenye dini na linamsononesha zaidi ni hulka za bintiye.
Kwa ufalme huo, vijana walitumia mitandao ya kijamii kuwaleta pamoja kupinga uongozi wa kiimla ulioambatana na utekaji nyara wa vijana waliopinga mfalme Sultan.
Naye Hanifa ambaye ni mama kijacho anatarajiwa kuzaa uongozi bora, afya bora na taifa lisiloendekeza ufisadi.
Mfalme sultan anapuuza hayo yote na kupoteza ushawishi miongoni mwa anaotawala.
Muktadha huu ukitafisiriwa na wachanganuzi kuwa ni picha ya yaliyotokea Mwezi Juni mwaka jana ambapo vijana wa Kenya walijikusanya kupitia mitandao ya kijamii na kuandamana wakitaka uwajibikaji wa viongozi.
Hali ambayo ilisababisha vijana 60 kuuawa katika hali tatanishi na utekaji nyara huku Rais William Ruto akisalimu amri na kufanya mageuzi katika baraza lake la mawaziri.
Kulingana na Waziri wa Elimu nchini Kenya Julius Ogamba serikali haikuzuia Shule ya Upili ya Wasichana ya Butere kucheza mchezo wao wa 'Echoes of War' katika Tamasha za Kitaifa za Drama.
Hata hivyo alishangazwa na kwanini mtu asiye na taaluma ya ualimu kuhusika na kuunza tamthilia kwa wanafunzi wa shule ya Umma.
Kauli ambayo pia iliibuliwan a waziri wa usalama wa ndani Kipchumba Murkomen akitoa onyo kusiwe na muingilio wa kisiasa katika sekta ya elimu.
Kupitia ukurusa wa X chama cha ODM kimesuta vikali serikali kwa kuingilia ubunifu wa wanafunzi katika maigizo ya shuleni.
''Funzo kubwa kutoka kwayo ni kwamba hata sauti za watoto wa shule zina umuhimu, na kwa kweli hazina hatia, sauti zao zinahitajika katika kuendesha mjadala wa kitaifa. Hakika tunaifananisha na igizo maarufu la Afrika Kusini la Sarafina'' ODM ilisema.
Naye Mwenyekiti wa chama cha KANU, Gideon Moi, amekashifu serikali kwa kuwanyima wanafunzi hao fursa ya kutumia kipaji chao.
Wakati huo huo, Amnesty International Kenya imelaani vikali hatua za polisi kuvuruga kwa nguvu onesho la tamthilia na kutaka Tume ya IPOA kuchunguza kwa uwazi na haraka vitendo vya polisi waliohusika, na kuhakikisha uwajibikaji.
Mnamo mwaka wa 2010, Wizara ya Elimu ilianzisha sera ya mageuzi iliyojulikana kama ""Demokrasia katika Elimu,"" ikiwa na dhamira ya kuimarisha ushirikishwaji wa wanafunzi katika masuala ya usimamizi wa shule na kukuza mazingira ya mawasiliano ya wazi kati ya walimu, wanafunzi, na wadau wengine wa elimu.
Miongoni mwa vipengele muhimu vya sera hii ni:
Kwa miaka mingi nchini Kenya, wanafunzi pia wamekuwa wakifundishwa kazi za fasihi zinazochambua kwa kina hali ya jamii.
Miongoni mwa kazi hizo ni Betrayal in the City, Masaibu ya Ndugu Jero, Damu Nyeusi, Mashetani, Kifo Kisimani, na Mstahiki Meya.
Kazi hizi za kifasihi zimekuwa zikiibua mijadala kuhusu maovu ya kijamii, ukandamizaji wa haki, na changamoto za kiuongozi katika jamii.
CHANZO CHA PICHA,
FACEBOOK
Sanaa, hususan michezo ya kuigiza, imekuwa daima kioo cha jamii.
Hata hivyo, wanaharakati wameibua hisia katika tukio la hivi majuzi lililohusisha kuingiliwa kwa mchezo wa kuigiza wa Shule ya Upili ya Wasichana ya Butere na kuzua maswali kuhusu nafasi ya sanaa katika kueleza ukweli wa kijamii.
Na sio tamthilia hii pekee ambayo imezua mihemko nchini Kenya mwaka 2013, ''Shackles of Doom,"" iliyoangazia unyanyasaji wa True people of Kana na jamii tajiri ambayo ilivamia rasilimali yao ya mafuta iliibua gumzo.
Wakati wa utawala wa Rais wa pili wa Kenya Daniel Moi tamthilia ya ''I WILL MARRY WHEN I WANT'' ulipigwa marufuku wiki chache baada ya kuchapishwa na mwandishi Ngugi wa Thiong'o.
Mchezo huo ambao ulikuwa na fursa ya kuelimisha na kuamsha fikra, ulizimwa katika mazingira yenye utata, na hivyo kuvuta hisia za umma na kuibua mjadala mpana kuhusu uhuru wa kisanii nchini Kenya.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Zijue sababu za wanaume kufa mapema kuliko wanawake,7 Aprili 2025,"Mwezi huu serikali nchini Uingereza itazindua mpango juu ya afya ya wanaume. Wataalamu wanasema, hatua hiyo imechelewa kwa muda mrefu, na wanaume wana uwezekano mkubwa wa kufa kabla ya wakati wao kuliko wanawake.
Kuna changamoto juu ya afya ya wanaume - mchanganyiko wa tabia za hatari na ukosefu wa kujiamini na ujuzi wa kutafuta huduma za afya.
Huko Uingereza wanaume wana uwezekano mkubwa wa kuvuta sigara, kunywa pombe, kutumia dawa za kulevya na kuwa na kiwango kikubwa cha lehemu (cholesterol) na shinikizo la damu.
Mambo hayo huchangia kwa kiasi kikubwa, wanaume kufa mapema kuliko wanawake – ikielezwa kuwa hufa mapema kwa miaka minne kuliko wanawake. Pia wanaume wana uwezekano wa karibu 60% kufa kabla ya umri wa miaka 75 kutokana na ugonjwa wa moyo, saratani ya mapafu, ugonjwa wa ini na katika ajali.
Prof Alan White, ambaye alianzisha shirika la misaada la Men's Health Forum na kuanzisha kituo cha afya cha wanaume katika Chuo Kikuu cha Leeds Beckett, anasema suala hili linahitaji kuchukuliwa kwa uzito zaidi.
Anatoa mfano wa janga la Covi 19, wanaume 19,000 zaidi ya wanawake walikufa kutokana na Covid.
Anasema ni rahisi kulaumu kwamba wanaume hawatunzi afya zao, kwa mtindo wao wa maisha, lakini anasema ""ukweli wa mambo ni zaidi ya jambo hilo.""
Prof White anasema: ""Wanaume hawana ujuzi wa kutosha wa kushughulikia afya zao, hawazungumzi kuhusu afya na kuchukua hatua kulingana na dalili. Wengi hupita miaka bila kuona mtaalamu wa afya.""
""Ni tofauti kwa wanawake. Hupata huduma ya uzazi wa mpango, hufanyiwa uchunguzi wa mlango wa kizazi na kuzaa kunamaanisha wanawake wengi wanawasiliana mara kwa mara na wahudumu wa afya kwa njia ambayo wanaume hawana.""
CHANZO CHA PICHA,
GETTY IMAGES
Mark Brooks, mshauri wa sera wa Kundi la Wabunge wa Vyama Vyote kuhusu Masuala ya Wanaume na Wavulana, anasema:
""Katika jamii tuna matarajio maalumu juu ya wanaume. Wanatakiwa wawe imara na kufanya mambo, kuwa na nguvu na ustahimilivu.""
""Maisha ya wanaume katika maeneo maskini ni miaka 10 chini kuliko katika nchi tajiri - katika maeneo masikini wanaume wana uwezekano wa mara 3.5 zaidi kufa kabla ya umri wa miaka 75.""
""Huwezi kupuuza utofauti wa majukumu linapokuja suala la kazi kama vile ujenzi na utengenezaji,"" anasema. ""Jinsi huduma za afya zinavyoundwa hazifanyi kazi kwa wanaume.""
""Mtu anayefanya kazi katika ujenzi au eneo la viwanda atapata shida sana kuchukua likizo iwe ni kwa uchunguzi wa afya au kwenda kumuona daktari.""
Brooks angependa kuona wafanyakazi wakipewa haki ya mapumziko ya saa mbili ya kulipwa ili kwenda kupima afya zao na pia huduma za afya kutolewa katika maeneo ambayo wafanyakazi wameajiriwa, kama vile maeneo ya viwanda.
Anasema kuna tatizo pia la baadhi ya wanaume kuogopa kukabiliana na matatizo ya kiafya ambayo yanatokea katika miaka yao ya 40 na 50 - hupuuza dalili za mapema au kuficha magonjwa.
Anaongeza kuwa wasiwasi wa kukosa kazi na matatizo ya kifedha, pamoja na matatizo ya mahusiano, ni kichocheo kikubwa cha kuwepo kwa viwango vya juu vya kujiua vinavyotokea kwa wanaume. Robo tatu ya watu wanaojiua ni wanaume nchini Uingereza.
Tofauti za kikabila pia huchangia, anasema. Kwa mfano, wanaume weusi nchini Uingereza wana uwezekano maradufu wa kugunduliwa na saratani ya kibofu cha mkono, huku wanaume kutoka asili ya India au Bangladeshi wako katika hatari kubwa ya kupata kisukari.
CHANZO CHA PICHA,
GETTY IMAGES
Lakini haya yote hayamaanishi kwamba wanaume hawapendi afya zao, asema Prof Paul Galdas, mtaalam wa afya ya wanaume katika Chuo Kikuu cha York. ""Wanaume wako tayari kuzungumza, lakini ili kufanya hivyo lazima hayo mazungumzo yawe kwenye msingi wa vitendo na shughuli.""
""Shughuli hizo zinaweza kuwa ni kwenda matembezini, kuona marafiki, kucheza gofu na kuendeleza ujuzi wa kutatua matatizo ili kulinda afya ya akili. Afya bora ya akili huleta afya njema ya mwili.""
Prof White anasema sasa ni wakati wa kujenga misingi hii –mkakati wa kitaifa wa afya ya wanaume ni muhimu. Lakini pia wanaume wenye waamke. Anasema kuna baadhi ya hatua rahisi kila mwanaume anapaswa kuzizingatia.
""Angalia ukubwa wa kiuno chako - ikiwa ni kikubwa, au ikiwa tumbo lako ni kubwa jaribu kufanya mazoezi. Toka nje zungumza na watu na fanya mazoezi.
""Chukua muda wako ili kupima afya yako au kuchunguzwa na daktari. Na, ukiona mabadiliko ya mwili au matatizo ya afya, tafuta usaidizi.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Kwanini kande, mbege na machalari ni bora kuliko Pizza na Burger?",7 Aprili 2025,"""Tulifanya utafiti huu kwa kushirikiana na Taasisi mbalimbali za kimataifa, lakini tukalenga Moshi, Kilimanjaro kwa sababu watu bado wanatumia vyakula vya jadi,"" anasema Godfrey Temba, mtafiti kutoka timu ya utafiti ya KCMC, ambaye pia Daktari wa kinga ya mwili.
Vyakula vilivyofanyiwa utafiti ni vyakula vya asili, kienyeji, jadi na Afrika ambavyo hasa vilikuwa vyakula vya watu wa asili ya Kilimanjaro, ambao wengi ni Wachaga, dhidi ya vyakula vya kisasa, vya mjini na vinavyotumika zaidi na watu wa Magharibi.
Washiriki wa utafiti waligawanywa kwenye makundi matatu, kundi la kijijini, ambao walibadilisha mlo kutoka kula vyakula vya asili wakala vyakula vya kisasa kwa wiki mbili, kundi la pili ni la wale wa mjini waliobadili mlo na kula vyakula vya asili na kienyeji kwa wiki mbili pia, na kundi la tatu walipewa kinywaji cha asili ya mbege inayotengenezwa kwa kutumia ndizi mbivu, kimea cha ulezi, na maji.
Baadhi ya vyakula vya asili vilivyotumika ni kande (mahindi na maharage), Machalari (ndizi nyama), Kiburu (ndizi maharage) kinywaji cha asili cha mbege, mbogamboga, viazi vitamu, ugali wa dona au muhogo, uji wa ulezi, matunda ya msimu kama parachichi na chai ya rangi. Ingawa vyakula hivi pia vinatumika na baadhi ya watu wa asili nyingine mbali na Wachaga. Kande iliyotumia mahindi yasiyokobolewa, ikiwekwa chumvi kidogo bila mafuta ni chakula cha asili chenye afya.
Kwa upande wa vyakula vya kisasa, washiriki walipewa wali mweupe wa mafuta, mikate ya Sandwich, chapati, Juisi za pakiti, Soseji na Chipsi mayai, tambi, ugali wa sembe, pizza na chai ya maziwa, vyakula vilivyozoeleka mijini na kwenye migahawa ya haraka. Vyakula hivi vinalika sana Ulaya Magharibi, vinavyojumuisha pia vyakula kama Pizza na Burger.
Matokeo ya utafiti yameonesha kuwa wale waliobadili lishe kwenda ya Kimagharibi kinga zao zilianza kupungua uwezo wake, pia protini zao mwilini ziliongezeka zinazohusiana na uvimbe mchungu (inflammation) ambazo zikiongezeka kwa kasi na kwa muda mrefu zinasababisha kupata hatari ya kupata magonjwa yasiyokuwa ya kuambukiza kama ya moyo, kisukari, na saratani.
Kwa upande mwingine, waliorejea kwenye lishe ya Kiafrika au waliotumia mbege walionyesha kupungua kwa viashiria vya uvimbe mchungu, na hali yao ya kinga zao za zilionyesha kuimarika.
'Tulijifunza kwamba lishe zetu za asili zina uwezo mkubwa sana wa kuimarisha kinga zetu za mwili na kutuweka mbali na hatari ya kupata magonjwa yasiyokuwa ya kuambukiza na hizi lishe zetu za asili hasa katika eneo la Kilimanjao, ni lishe ambazo watu wanatumia nafaka zaidi kama mahindi, ambayo maeneo ya vijijini wengi wanatumia ambayo hajakobolewa, ndizi nyama (Machalari), ndizi na maharage (Kiburu)"", alisema Temba.
Kwa mujibu wa utafiti, baadhi ya madhara au faida za mabadiliko ya lishe ziliendelea kuonekana mpaka wiki nne baada ya utafiti, jambo linaloonesha kuwa vyakula unavyokula vinaweza kuwa na athari nzuri ama mbaya ya muda mrefu kwenye afya yako.
CHANZO CHA PICHA,
GETTY IMAGES
Utafiti huu sio wa Moshi pekee. Ni sehemu ya utafiti mpana uliohusisha nchi kama Uingereza, Afrika Kusini, Brazil, na Marekani, ukishirikisha jumla ya washiriki 1,205. Katika nchi za Magharibi, walioshiriki walikuwa na ulaji mkubwa wa vyakula vilivyosindikwa kwa wastani wa zaidi ya 45% ya mlo wao wa kila siku.
Tanzania ilitoa kundi dogo la watu 77, lakini mchango wake ulikuwa wa kipekee, hasa kwa sababu ya tofauti kubwa katika aina ya lishe inayopatikana maeneo ya vijijini na mijini na pia bado kuna jamii zinazotegemea lishe ya asili. Matokeo yake yaliwawezesha watafiti wa kimataifa kuthibitisha kwamba lishebora si swala la teknolojia, bali ni urithi wa maisha ya kawaida unaohitaji kuthaminiwa tena.
Utofauti wa mazingira mijini dhidi ya vijijini ulionesha kuwa watu wanaoishi maeneo ya vijijini au wenye mtindo wa maisha wa jadi walikuwa na kinga bora zaidi tofauti na wale waliotegemea vyakula vya haraka na vya kusindika na kukobolewa. Pia utafiti ulionyesha vijijini wengi wanaanda vyakula vyao kwa kuvichemsha na kuweka kiwango kidogo cha chumvi na mafuta, kuliko kundi la mjini.
Lakini Utafiti mwingine wa kimataifa uliofanywa na vyuo mbalimbali vikiwemo vya Harvard na Oxford umeonyesha athari za lishe ya asili na matumizi ya vyakula visivyosindikwa vinamchango mkubwa wa kupunguza hatari ya magonjwa sugu kama vile kisukari, magonjwa ya moyo, na saratani.
""Ukitazama data, unaona wazi kuwa watu wa vijijini ambao lishe yao haijachakachuliwa sana walikuwa na mwitikio mzuri wa kinga. Lakini hata wale wa mjini, walipobadilishiwa chakula kwa siku 14 tu, walionyesha matokeo mazuri,"" asema Temba.
Licha ya watafiti kuonya kula kwa wastani hasa vyakula vya wanga kama viazi, magimbi na nafaka, Utafiti huu unathibitisha umuhimu wa lishe ya asili, na jinsi vyakula visivyopitia viwanda vinavyoweza kuboresha mfumo wa kinga na afya ya mwili kwa ujumla.
CHANZO CHA PICHA,
GETTY IMAGES
Utafiti huu sio tu kuhusu utofauti wa vyakula vya asili ya kiafrika na vile vya Magharibi, bali unatoa ujumbe mpana kwamba lishe ni nguzo muhimu ya kinga ya mwili. Katika kipindi ambacho magonjwa yanazidi kuongezeka, na ulimwengu ukikabiliwa na changamoto mpya kila mwaka, lishe bora inaweza kuwa ngome ya kwanza ya ulinzi.
Kwa hiyo, badala ya kulazimika kuchagua kati ya ""kitamu"" na ""cha afya,"" tunapaswa kutambua kwamba ladha halisi iko kwenye vyakula vya nyumbani na kwamba afya ya muda mrefu inaanzia kwenye mlo wetu wa kila siku.
'Ukiweka mbali suala la ladha lakini hata mtu anavyojisikia inakuwa ni tofauti sana na jinsi ambavyo umezoea kula Chipsi, kula burger ukilinganisha na kula magimbi mazuri ya kienyeji', alisema mmoja wa washiriki wa utafiti.
Hata hivyo changamoto inayotajwa na wengi ni upatikanaji wa lishe ya asili hasa kwa watu waishio mjini.
""Nilishindwa kuendelea na ulaji wa chakula cha asili kutokana na mtindo wa maisha tunaoishi...na kwamba hivi vyakula vya asili upatakanaji wake na upishi mzuri kwa maeneo ya mjini ni mgumu sana', anasema mshiriki.
Pamoja na changamoto kula vyakula vya asili na kuvilinda ni wito unaozungumzwa na watafiti. Huenda leo kande, viazi vitamu, magimbi, mbege na mboga za kienyeji zikawa hazijafungashwa kwenye maboksi na vifungashio vingine vya kuvutia kama ilivyo burger au pizza, lakini ndani yake kuna kinga isiyolipiwa, kinga ambayo sasa imethibitishwa kisayansi.
Imehaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, Shilingi ya Tanzania inaporomoka?Fahamu vigezo vya thamani na ufanisi wa sarafu",26 Machi 2025,"Benki Kuu ya Tanzania (BOT) imekanusha madai haya ya kwamba shilingi ya Tanzania ndiyo inayofanya vibaya zaidi duniani kwa sasa. Hata hivyo taarifa ya Gavana wa BOT, Emmanuel Tutuba inakiri kwamba mwenendo wa Shilingi ya Tanzania dhidi ya Dola ya Marekani, katika kipindi cha miezi kumi na miwili iliyopita hadi sasa, Shilingi ilishuka kwa asilimia 3.6.
Lakini je, tunaposema sarafu ina thamani kubwa au inafanya vizuri, tunamaanisha nini hasa? Makala hii inachambua vigezo vinavyotumika kupima thamani na ufanisi wa sarafu.
Thamani ya Sarafu uhusisha kiwango ambacho sarafu moja inaweza kubadilishwa na nyingine, mara nyingi ikilinganishwa na Dola ya Marekani. Na sarafu huwa na mabadiliko ya kupanda na kushuka thamani.
Njia ya kawaida ya kujua thamani ya sarafu au kuithaminisha sarafu ni kupitia kiwango chake cha ubadilishaji (Exchange Rate), ambacho kinaonesha ni kiasi gani cha sarafu moja kinaweza kubadilishwa na sarafu nyingine.
'Ukiacha mipango ya kiuchumi ya nchi, kwa mtu mmoja mmoja, hili ni muhimu kuelewa jinsi viwango vya ubadilishaji huamuliwa na ni nini huchochea kubadilika kwake kunaweza kukusaidia kunufaika zaidi na fedha zako unaposafiri nje ya nchi au kutuma fedha kuvuka mipaka ya nchi,"" anasema Beatrice Kimaro, Mchumi kutoka Chuo Kikuu cha Ushirika Moshi, Tanzania.
Katika uchumi, mifumo ya viwango vya ubadilishaji vinaweza kuwa vya kudumu (Fixed) au vinavyobadilika (Floating). Viwango vya kudumu vinahusishwa na sarafu moja au kikapu cha sarafu kwa ajili ya uthabiti, ilhali viwango vinavyobadilika hubadilika kulingana na upatikanaji na mahitaji sikoni.
Thamani ya sarafu huamuliwa kwa kiasi kikubwa na upatikanaji na mahitaji yake katika soko la fedha za kigeni. Ni sera inayotumika na mataifa mengi ikiwemo Tanzania, kuacha soko liamue thamani ya Sarafu ya nchi. Ikiwa mahitaji ya sarafu yanaongezeka, thamani yake hupanda, na kinyume chake. Kwa kifupi, bei ya sarafu itapanda ikiwa mahitaji yatakuwa juu, na bei yake itashuka ikiwa mahitaji ni ya chini.
Sarafu zenye thamani kubwa ndiyo sarafu zenye nguvu kubwa, ambapo nguvu ya sarafu inatafsirika kama daftari la ripoti ya fedha ya nchi. Inaonesha afya ya kiuchumi, utulivu na nguvu ya biashara ya kimataifa ya nchi.
CHANZO CHA PICHA,
GETTY IMAGES
Kwa kawaida, watu wengi huamini kuwa sarafu yenye thamani kubwa ni ile inayoweza kubadilishana kwa kiwango cha juu dhidi ya Dola ya Marekani au sarafu nyingine kuu. Hili lina ukweli wake, lakini thamani ya sarafu huathiriwa na mambo mengi zaidi, yakiwemo haya matatu makubwa:
Kwanza, nchi zilizo na uchumi thabiti (Economic stability) na mfumuko wa bei wa chini huwa na sarafu zenye nguvu zaidi. Wakati bei ni thabiti na uchumi unaweza kukua kwa kasi, sarafu kwa kawaida hufuata mkondo huo.
Pili, hifadhi ya fedha za kigeni (Foreign reserves) ni kigezo muhimu. Ni kwamna kiasi cha fedha za kigeni kinachoshikiliwa na benki kuu ya nchi kinaweza kuathiri thamani ya sarafu yake.
'Akiba kubwa inaweza kusaidia kuimarisha sarafu dhidi ya shinikizo la soko', anasema Beatrice Kimaro, Mchumi kutoka Chuo Kikuu cha Ushirika, Moshi.
Kuwait ina akiba ya fedha za kigeni zaidi ya mara tano ya akiba ya Tanzania. Marekani yenyewe akiba yake ni wastani wa mara 7 ya Tanzania. Akiba hizi zimekuwa msaada mkubwa kwenye kuiimarisha sarafu za nchi hizo ambazo ni miongoni mwa Sarafu zenye nguvu na thamani kubwa duniani.
Akiba hii ya fedha za kigeni hutumika kuingilia katika soko la ndani la fedha za kigeni ili kuleta utulivu pale ambapo haupo pamoja na kufanya malipo ya fedha za kigeni.
CHANZO CHA PICHA,
GETTY IMAGES
Aidha uwiano wa kibiashara ni muhimu kuzingatiwa (Trade balance). Wakati nchi inapouza nje zaidi (export) kuliko inachoagiza (import), husaidia kutengeneza ziada ya biashara, kwa kufanya hivyo huimarisha sarafu yake. Hili linamaanisha wanunuzi zaidi wa kigeni wanahitaji sarafu ya ndani, na hivyo kuongeza thamani yake na nguvu yake sokoni.
Kwa ripoti za mashirika ya fedha ya kimataifa kama IMF na Benki ya dunia, Sarafu zenye thamani kubwa zaidi duniani zinajumuisha sarafu ya Dinar ya Kuwait (KWD), Dinar ya Bahrain (BHD), Rial ya Oman (OMR), Pauni ya Uingereza (GBP), na Dinar ya Jordan (JOD).
Kwa msingi huo, sarafu kama Dinar ya Kuwait (KWD), Dinar ya Bahrain (BHD) na Rial ya Oman (OMR) zinaendela kuwa na thamani kubwa zaidi duniani kwa sababu ya hifadhi kubwa ya fedha za kigeni kama moja ya sababu. Lakini zaidi pia wanabebwa na hifadhi zao za mafuta na sera thabiti za kifedha zinazosimamiwa na serikali zao.
Thamani ya sarafu ni suala pana zaidi ya ubadilishaji wake dhidi ya dola ya Marekani. Ni muhimu kutofautisha kati ya sarafu yenye thamani kubwa na sarafu inayofanya vizuri zaidi, kwa sababu ni vipimo viwili tofauti.
Sarafu inayofanya vizuri (best-performing currency) ni ile inayoongezeka thamani kwa kasi ndani ya kipindi fulani, hata kama bado ina kiwango cha chini cha ubadilishaji ama thamani yake iko chini.
Kwa mfano, ikiwa sarafu ilikuwa inabadilishwa kwa 1 USD = 100 TZS mwezi uliopita, lakini sasa inabadilishwa kwa 1 USD = 90 TZS, inamaanisha kuwa shilingi imeimarika kwa asilimia 10. Kasi hii ya kuimarika ndiyo huifanya iwe miongoni mwa sarafu zinazofanya vizuri zaidi, hata kama bado ina thamani ndogo ukilinganisha na sarafu nyingine.
CHANZO CHA PICHA,
GETTY IMAGES
Vigezo vinavyotumika kupima kasi ya kuongezeka kwa thamani ya sarafu ni pamoja na kiwango cha ubadilishaji wa sarafu (exchange rate movements), uwekezaji wa kigeni, urari wa malipo, mfumuko wa bei na sera za kifedha za benki kuu.
Kwa mujibu wa Shirika la fedha duniani (IMF) baadhi ya sarafu zinazofanya vizuri duniani ni pamoja na;
Kwa kuzingatia vigezo vya kupima thamani ya sarafu na takwimu za hivi karibuni, shilingi ya Tanzania haioneshi kufanya vibaya sana kama inavyotajwa. Imekuwa ikishuka na kupanda kwa viwango visivyotisha. Vigezo vinavyohusisha uchumi wenyewe, utulivu wa bei, kupungua kwa nakisi ya urari wa malipo ya kawaida, na uimara wa sekta ya fedha ni muhimu kwenye kuipima thamani ya shilingi ya Tanzania na kufanya kwake vizuri ama vibaya.
Kumekuwa na kupanda na kushuka kwa thamani ya Shilingi ya Tanzania katika kipindi cha mwaka mmoja uliopita mpaka kufikia Machi, 2025. Katika kipindi hicho Shilingi ilishuka thamani kwa asilimia 3.6. Lakini kuanzia Julai hadi Desemba 2024, Shilingi iliongezeka thamani kwa asilimia 9.51.
Kwa mujibu wa Gavana wa Benki Kuu ya Tanzania, Emmanuel Tutuba, hiyo iliifanya ""kuwa Sarafu iliyofanya vizuri zaidi duniani (kwa kipindi hicho) kabla ya kubadilika tena kuanzia Januari 2025'.
CHANZO CHA PICHA,
GE
Ziko sababu kadhaa za kuporomoka tena kuanzia Januari, 2025 kama BOT ilivyobainisha; kwamba kulitokana na mzunguko wa msimu wa mabadiliko ya fedha za kigeni nchini na sera ya fedha za kigeni ya BOT, inayoruhusu kubadilika kwa thamani ya sarafu kulingana na nguvu za soko. Kama ilivyo nchi nyingi, thamani ya Shilingi ya Tanzania inaendelea kuamuliwa na nguvu ya soko na upatikanaji wa fedha za kigeni sokoni, huku Benki Kuu ya Tanzania (BOT), ikishiriki kwa kiwango kidogo kupitia sera za kifedha.
'Kuimarika kwake na kufanya vizuri kwake dhidi ya Dola ya Marekani mwishoni mwa mwaka jana, udhibiti wa mfumuko wa bei, na ongezeko la akiba ya fedha za kigeni ni viashiria vya uchumi unaoimarika"", anasema mchumi, Beatrice Kimaro.
Hili la uchumi kuimarika, linabebwa na ukuaji wa kasi wa uchumi wa kiwango cha asilimia 5.4 mwaka 2024, ambao si haba, na kupungua kwa nakisi ya urari wa malipo ya kawaida hadi kufikia asilimia 2.7 ya Pato la Taifa mwaka 2024 kutoka asilimia 3.7 miaka miwili iliyopita (2023). Hilo linaipa thamani Shilingi ya Tanzania kunakobebwa pia na kuimarika kwa mauzo ya nje, hasa katika sekta za kilimo, madini na utalii katika kipindi husika.
CHANZO CHA PICHA,
BOT
Ingawa shilingi ya Tanzania imepungua thamani kwa kiasi fulani sasa, hiyo haimaanishi kuwa ni mojawapo ya sarafu zinazofanya vibaya zaidi duniani. Hali ya uchumi wa dunia, uwekezaji wa kigeni na sera za kifedha ndizo zinazoamua mwenendo wa sarafu.
Badala ya kuhofia kuporomoka kwa shilingi ya Tanzania, ni muhimu kuelewa vyanzo vya mabadiliko haya na kuchukua hatua za kuimarisha uchumi ili kuhakikisha sarafu inakuwa thabiti kwa muda mrefu.
'Kwa sababu shilingi ilifanya vizuri mwishoni mwa mwaka hadi Disemba, lakini ulipoanza mwaka, imeonesha kuyumba, ni lazima kudhibiti uimara na nguvu yake kwa muda mrefu', anasema Kimaro.
Analosema mchumi huyu, linawezekana na muhimu kwa mamlaka za kifedha kuendelea kufuatilia na kushughulikia changamoto zinazoweza kuathiri uthabiti wa shilingi katika muda mrefu.
Hakuna njia ya mkato kwenye eneo hili, inapaswa kuendelea kudumisha uthabiti wa uchumi kupitia sera za kifedha zinazotekelezeka, ikiwa ni pamoja na kuhakikisha utulivu wa bei ya Shilingi ya Tanzania.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mahojiano maalum na BBC: Burundi yatoa onyo dhidi ya shambulio lolote kutoka Rwanda,25 Machi 2025,"Hata hivyo serikali ya Rwanda imekanusha vikali madai ya serikali ya Burundi.
''Matamshi ya Burundi ni ya kushangaza kwasababu idara za ulinzi za nchi hizi mbili zimekuwa zikikutana kujadili namna ya kulinda mipaka yao haswa wakati huu kuna mzozo Mashariki mwa DRC,''msemaji wa serikali ya Rwanda Yolanda Makolo aeleza.
Ndayishimiye amesema Rwanda itakuwa imefanya kosa kubwa kuivamia Burundi kwa njia yoyote ile akisema Burundi itajibu kwa njia ya Kijeshi, na hivyo kuonya uwezekano wa kuzuka kwa vita vya kikanda.
Rais huyo wa Burundi amesema pia ""hatutakubali kuchinjwa kama mbuzi, kama vile Wakongomani""
Ndayishimiye aliifahamisha BBC kuwa serikali yake tayari imetuma ujumbe kwa rais wa Rwanda Paul Kagame ili mchakato kwa kutekeleza makubaliano yao ya maridhiano ili kupunguza uhasama kati yao.
""Tumefanya mazungumzo na Rwanda kwa muda mrefu na tukakubaliana na ilipofika wakati wa utekelezaji, Rwanda ikasita"" aliongeza Rais Ndayishimiye.
Burundi imeishutumu Rwanda kwa kuwapa hifadhi watu wanaoaminika walijaribu kufanya mapinduzi ya serikali nchini Burundi mwaka wa 2015. Aidha Burundi imedai kuwa utawala wa wa Rais Paul Kagame inawapa misaada waasi wa Red Tabara, ambão mara kwa mara hufanya mashambulizi ya kuvizia nchini Burundi kutoka Mashariki mwa DRC .
Amesema Burundi imejiandaa vilivyo kulinda mipaka yake na kamwe haitaruhusu uvamizi wa aina yoyote na kuishutumu, Rwanda kwa kufadhili makundi ya waasi yanayosababisha maafa Mashariki mwa Congo.
Mashambulizi ya hivi karibu kutoka kwa waasi wa Red Tabara, nchini Burundi, yalisababisha nchi hiyo kufunga mipaka yake na Rwanda.
Utawala wa Burundi umesema kuwa mchakata wa kuwakamata na kuwafungulia mashtaka viongozi wa waasi wa Red Tabara unaendelea na kuwa serikali haina nia yoyote ya kufanya mazungumzo nao. Rais Ndayishimiye amesema kuwa jukumu la serikali yake sasa ni kuwasaka waasi hao na kuwafikisha mahakamani.
Rais Ndayishimiye amesema Burundi haina nia yoyote ya kuvamia nchi nyingine au kuingilia masuala ya ndani ya nchi nyingine na hivyo inastahili kupewa heshima kama hiyo pia.
Kuhusu mzozo wa Jamuhuri ya Kidemokrasia ya Congo, Rais Ndayishimiye ametoa wito kwa rais wa DRC, Felix Tshisekedi kuanzisha mazungumzo ya moja kwa moja na wadau wote wakiwemo viongozi wa makundi yote ya waasi, ili kujaribu kutafuta suluhishi la mzozo wa vita unaoendelea Mashariki na nchi Hiyo.
Rais Ndayishimiye amesema njia ya pekee ya kuaminika kutatua mzozo wa DR Congo ni kupitia mazungumzo ambayo yatashirikisha wakongomani wote.
Amesema Burundi inaunga mkono mazungumzo yanayoongozwa na wakuu wa jumuiya za SADC na Afrika Mashariki, za kuwaleta pamoja viongozi wa DRC na wale wa waasi kwenye meza moja ya mazungumzo.
""Kuna haja gani, kushiriki katika vita vinavyosababisha vifo vya raia, kisha wakati tumewapoteza mamilioni ya raia tunaanza mazungumzo. Hii sio haki. Mazungumzo yanapaswa kuwa hatua ya kwanza na vita kuwa hatua ya mwisho"" alisema Rais Ndayishimiye.
Ndayishimiye amesema mzozo wa DRC ni suala ambalo linaweza kutatutiliwa ndani ya nchi ikiwa viongozi wote wa DRC watakuwa na dhamira njema. Ameonya kuwa mzozo huu unaweza kuendelea kwa muda mrefu ikiwa viongozi hawatajitolea kwa maslahi ya raia.
Amesema mataifa ya Afrika hasa DRC haipaswi kuwa katika hali ya umasikini kutokana na rasilimali zake za madini, udongo wenye rotuba na mvua inayonyesha kwa misimu kadhaa mbali na rasilimali zingine.
Ndayishimiye amesema mzozo wa DRC unaweza kutatuliwa ikiwa rasilimali za serikali zitatumika vyema kwa maslahi ya wanainchi wa DRC na viongozi kuwajibika.
"" itakuwa shida kubwa sana ikiwa watu wachache watafaidika na rasimali za wanainchi huku wanainchi wakiwa masikini. Na hi inaweza kusababisha raia kuanzisha uasi na vita kwa sababu mali yao inafaidisha wachache"" alisema Ndayishimiye"".
Waasi wa M23 wanaosadikika kuungwa mkono na Rwanda wameteka maeneo mengi ya mikoa ya Kivu ya Kaskazini na Kusini ikiwemo miji mikuu ya Goma na Bukavu. Rwanda hata hivyo imekanusha madai kuwa inaunga mkono waasi hao wa M23, ikisema haina nia wala dhamira ya kuunga kundi lolote la waasi nchini DRC.
Rwanda inasema vita vinavyoendelea Mashariki mwa DRC ni suala la ndani la nchi hiyo, lakini wataalamu wa Umoja wa Mataifa wamebainisha uwepo wa wanajeshi wa Rwanda nchini DRC, suala ambalo Rwanda imekanusha.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, England kuingiza timu 7 Ligi ya Mabingwa Ulaya? Inawezekanaje?","12 Aprili 2025, 10:38 EAT","Kila ligi ya nchi hupata nafasi kulingana na jinsi timu zao zinavyofanya kazi katika mashindano matatu ya vilabu vya wanaume ya Uefa: Ligi ya Mabingwa, Ligi ya Ulaya na Ligi ya Conference.
Pointi zilizopatikana na vilabu kutoka ligi ya ndani hujumlishwa na kugawanywa kwa idadi ya vilabu vinavyocheza ligi ya Ulaya.
Kwa mfano, kama Ligi Kuu ya England ingekuwa na pointi 100, hiyo ingegawanywa kwa idadi ya timu zinazocheza katika mashindano ya Ulaya (saba), na kuipa England mgawo wa 14.28.
Msimu huu, pointi za bonasi zinapatikana kwa vilabu vinavyocheza Ligi ya Mabingwa, jambo ambalo ni la manufaa kwa ligi zenye vilabu vingi vinavyoshindana, kama vile Ujerumani na Italia.
Nchi ambazo zitamaliza katika nafasi mbili za juu ya jedwali hupata nafasi ya ziada ya kuingiza timu katika Ligi ya Mabingwa kwa msimu unaofuata.
Nafasi hizo hutolewa kwa timu zinazomaliza katika nafasi ya kwanza chini ya kiwango cha mgao wa Ligi ya Mabingwa katika ligi hizo.
Katika Ligi ya England, vilabu vinne vya juu hufuzu moja kwa moja kwenda Ligi ya Mabingwa kupitia msimamo wa ligi, kwa hivyo nafasi yoyote ya ziada inaweza kwenda kwa timu iliyo ya tano.
Nafasi za ziada za Ligi ya Mabingwa 2024-25 zilitolewa kwa Bologna na Borussia Dortmund, ambao walimaliza wa tano kwenye Serie A na Bundesliga.
Uingereza inaweza kuingiza timu saba Ligi ya Mabingwa msimu ujao. Washindi wa Ligi ya Ulaya, pamoja na Ligi ya Mabingwa, wamepewa nafasi.
Chini ya sheria za awali, ligi yoyote inaweza kuwa na vilabu vitano pekee kwenye Ligi ya Mabingwa. Hata hivyo, sheria hiyo imetupiliwa mbali.
Msimu huu, timu yoyote itakayoshinda Ligi ya Ulaya au Ligi ya Mabingwa lakini haijafuzu Ligi ya Mabingwa kupitia msimamo wa ligi ya nyumbani itaingia kwenye Ligi ya Mabingwa.
Ikiwa Aston Villa itashinda Ligi ya Mabingwa na kumaliza nje ya tano bora kwenye Ligi Kuu England basi hilo litazipa klabu za Uingereza nafasi kwa timu hiyo kuingia Ligi ya Mabingwa.
Pia, Manchester United na Tottenham, ambazo zote zinahangaika katika Ligi ya England, ziko katika robo fainali ya Ligi ya Ulaya na ikiwa mmoja wao atashinda kombe hilo itakuwa timu nyingine kutoka England inayoshiriki mashindano ya Ligi ya Mabingwa Ulaya msimu ujao.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,'Tulidhani ni mwisho wa dunia': Marekani ilipodondosha mabomu manne ya nyuklia Uhispania 1966,"12 Aprili 2025, 08:53 EAT","""Hii haikuwa ajali ya kwanza kuhusisha silaha za nyuklia,"" alisema mwandishi wa BBC, Chris Brasher aliporipoti kutoka eneo la tukio mwaka 1968. ""Pentagon inasema kuna angalau ajali tisa ndege kudondosha bomu la nyuklia kwa bahati mbaya. Lakini hii ilikuwa ni ajali ya kwanza nje ya Marekani, na ya kwanza kuhusisha raia na ya kwanza kusisimua hisia za ulimwengu.""
Mwanzoni mwa miaka ya 1960, Marekani ilianzisha mradi wa kumzuia mpinzani wake wa wakati wa Vita Baridi, Muungano wa Kisovieti, kwa kujitayarisha na mashambulizi ya mapema. Doria za ndege za B-52 zenye silaha za nyuklia zilifanyika mara kwa mara. Lakini kufanya doria hizo ndefu, ndege zilihitaji kujaza mafuta zikiwa angani.
Tarehe 17 Januari 1966, ndege moja kama hiyo ilikuwa ikiruka kwa urefu wa futi 31,000 (9.5km) juu ya eneo la Almería, kusini mwa Uhispania, na ilikuwa ikijaza mafuta angani kutoka ndege ya mafuta ya KC-135.
""Naamini kilichotokea ni kwamba ndege ya kivita ilikuwa ikiruka kwa kasi sana, na hivyo haikuwa na utulivu,"" anasema Meja Jenerali wa Marekani, Delmar Wilson, msimamizi aliyeshughulikia ajali hiyo. Anasema ""na matokeo yake, ndege hizo mbili zikakaribiana sana na kugongana.""
Madhara ni kuzuka kwa moto, wafanyakazi wanne wa KC-135 waliokuwemo ndani walifariki. Pia Mlipuko uliwaua wanaume wawili katika sehemu ya mkia ya B-52. Na watatu alifanikiwa kujitoa kwa parachuti, lakini alikufa wakati parachuti yake iliposhindwa kufunguka.
Wahudumu wengine wanne wa ndege ya mafuta iliyokuwa ikiungua walifanikiwa kuvuka, kabla ya ndege kuvunjika na kuanguka chini, na kudondosha vipande vya ndege na shehena yake ya hatari ya nyuklia kwenye kijiji cha Uhispania cha Palomares.
Moto ulionekana maili moja. Kwa bahati nzuri, haikusababisha mlipuko wa nyuklia. Katika tukio la ajali, mabomu yalikuwa na miamvuli iliyounganishwa, iliyoundwa ili kuzuia athari wakati wa kutua na kuzuia uchafuzi wa mionzi. Bomu moja ambalo lilitua kwa usalama kwenye mto, lilipatikana siku iliyofuata. Kwa bahati mbaya, miamvuli miwili ya mabomu mengine mawili ilishindwa kufunguka.
Asubuhi hiyo, mkulima Mhispania Pedro Alarcón alikuwa akitembea kuelekea nyumbani kwake na wajukuu zake wakati bomu moja la pili la nyuklia lilipotua kwenye shamba lake la nyanya.
""Watoto walianza kulia. Nilipooza kwa hofu. Jiwe lilinipiga tumboni, nilifikiri nimekufa. Nililala pale nikihisi kama kifo huku watoto wakilia,"" aliambia BBC mwaka 1968.
Bomu la tatu lilitua kwenye ardhi karibu na makaburi. Kudondoka huku kulizusha shimo, na kutawanya vumbi la plutonium lenye sumu, lenye mionzi katika ekari kadhaa.
Mabaki ya ndege pia yalimwaga katika kijiji cha Uhispania. ""Nilikuwa nalia na kukimbia huku na huku,"" mwanakijiji anayeitwa Señora Flores aliiambia BBC mwaka 1968. ""Msichana wangu mdogo alikuwa akilia, 'Mama, Mama, angalia nyumba yetu, inaungua.'
Mara tu habari juu ya silaha za nyuklia za jeshi la Marekani kuenea, operesheni kubwa ilianzishwa. Wanajeshi wa Marekani walipelekwa hadi kijiji hicho kwa helikopta. Sehemu kubwa ya ndege ya B-52 iliyokuwa ikiungua, ilitua katika ua wa shule.
Licha ya ajali hiyo, hakuna mtu katika kijiji hicho aliyeuawa. Takriban tani 100 za mabaki yanayowaka moto yalianguka kijijini lakini hakuna hata kuku aliyekufa.
Mwalimu na daktari wa shule ya eneo hilo walipanda hadi kwenye mlima wa mabaki ya moto ili kuopoa mabaki ya wanajeshi wa anga wa Marekani waliokuwa wameuawa.
Watatu kati walioruka walifanikiwa kupaa kwa parachuti na kutua katika bahari ya Mediterania, kisha waliokolewa na boti za wavuvi ndani ya saa moja baada ya ajali.
Wa nne, alitoka wakati wa mlipuko wa ndege, na kumwacha akiwa ameungua vibaya, na hakuweza kujiondoa katika kiti chake. Pamoja na hayo, alifanikiwa kufungua parachuti yake na kupatikana akiwa hai karibu na kijiji hicho na kupelekwa hospitali.
Mabomu matatu ya nyuklia yaliweza kupatikana kwa urahisi. Lakini bado kulikuwa na moja lililopotea. Kufikia siku iliyofuata, lori zilizojaa wanajeshi wa Marekani zimetumwa kutoka kambi za wanajeshi wa anga wa Marekani, wanajeshi 700 na wanasayansi walipambana kuzuia uchafuzi wowote wa mionzi na kutafuta bomu la nne.
Askari wa Marekani walipokuwa wakilitaja eneo kuwa na mionzi, hukwangua nchi tatu za udongo wa juu na kuutia kwenye mapipa ili kusafirishwa kurudi Marekani. Tani 1,400 za udongo wenye miale zilitumwa kwenye kituo cha kuhifadhia mionzi huko Carolina Kusini.
Marekani na Uhispania, ambayo wakati huo ilikuwa chini ya utawala wa kikatili wa udikteta wa kijeshi wa Francisco Franco, ilikuwa na nia ya kuficha athari ya ajali hiyo mbaya.
Franco alikuwa na wasiwasi kwamba hofu ya mionzi ingeumiza sekta ya utalii ya Uhispania, chanzo kikuu cha mapato kwa serikali yake. Katika juhudi za kuwahakikishia wakazi wa eneo hilo na dunia nzima kwamba hakukuwa na hatari yoyote, Balozi wa Marekani nchini Uhispania, Angier Biddle Duke, alikwenda kuogelea katika pwani ya Palomares mbele ya vyombo vya habari vya kimataifa wiki chache tu baada ya ajali hiyo.
Licha ya mamia ya wanajeshi wa Marekani kufanya utafutaji wa kina, katika eneo hilo kwa wiki moja, bado hawakuweza kupata bomu la nne.
Kisha Marekani ilizungumza na mvuvi wa eneo hilo ambaye alikuwa amesaidia kuwaokoa baadhi ya maafisa wa anga waliokuwa na maparachuti baharini. Ndipo walipogungua kuwa mvuvi huo aliona bomu la nyuklia lililopotea.
Msako huo ulihamia haraka kwenye Bahari ya Mediterania, huku Jeshi la Wanamaji la Marekani likitumia meli zaidi ya 30, pamoja na meli za kutegua mabomu na nyambizi, ili kwenda chini ya bahari.
Utafutaji wa maili chini ya bahari ulikuwa mgumu na ulikwenda polepole sana, lakini baada ya wiki za utafutaji, chombo kipya kilichoundwa cha kuzamia, Alvin, hatimaye kililipata bomu lililopotea kwenye mtaro chini ya maji.
Karibu miezi minne baada ya kupotea, hatimaye bomu hilo lilirudi salama mikononi mwa Marekani. Siku iliyofuata, licha ya usiri ambao jeshi la Marekani liliufanya wakati wa utafutaji, ilichukua hatua isiyo ya kawaida ya kuonyesha bomu hilo kwa vyombo vya habari vya ulimwengu.
Balozi Duke alisema watu wasipojionea wenyewe bomu hilo, hawataamini kuwa kweli limepatikana.
Marekani na Hispania zilikubali kufadhili ukaguzi wa afya wa kila mwaka kwa wakazi wa Palomares. Pia waliahidi kufuatilia udongo, maji, hewa na mazao ya ndani.
Lakini hadi sasa bado kuna baadhi ya ekari 100 (hekta 40) za ardhi ambayo ina mionzi huko Palomares, ambayo imesalia kuzungushiwa uzio.
Na licha ya Uhispania na Marekani kutia saini makubaliano ya pamoja mwaka 2015 ya kusafisha eneo hilo, hata hivyo hilo bado halijatekelezwa.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi za soka Jumamosi: Man United yataka £52mil kwa Hojlund,"12 Aprili 2025, 07:34 EAT","CHANZO CHA PICHA,
GETTY IMAGES
Manchester City italazimika kulipa £100m ikiwa wanataka kumsajili kiungo wa kati wa Nottingham Forest na Uingereza Morgan Gibbs-White, 25, msimu huu wa joto. (Talksport)
CHANZO CHA PICHA,
GETTY IMAGES
Real Madrid watasubiri kwanza katika azma yao ya kuwa na mlinzi wa Arsenal Mfaransa William Saliba, 24 - wakilenga kuwa naye mkataba kwa gharama ya kima cha chini mwaka 2026 au uhamisho wa bure mkataba wake utakapokamilika 2027. (Athletic - subscription required)
CHANZO CHA PICHA,
GETTY IMAGES
Mkufunzi wa Manchester United Ruben Amorim atafanya mazungumzo 'kuondoa mashaka' na mshambuliaji wa Uingereza Marcus Rashford msimu huu wa joto ikiwa mchezaji huyo mwenye umri wa miaka 27 hatasaini mkataba kabisa na Aston Villa. (Daily Star)
Manchester City wanaendelea na mazungumzo kuhusu mkataba mpya wa kiungo wa kati wa England chini ya umri wa miaka 20 Nico O'Reilly, baada ya Chelsea kuonyesha nia ya kumnunua mchezaji huyo mwenye umri wa miaka 20 mwezi Januari. (Fabrizio Romano)
CHANZO CHA PICHA,
GETTY IMAGES
Inter Miami wanakaribia kufikia makubaliano na mshambuliaji mkongwe wa Argentina Lionel Messi, 37, kuhusu kuongezwa kwa mkataba ili abaki na klabu hiyo ya MLS. (Athletic - subscription required)
Tottenham Hotspur wanafikiria kufanya kuwa wa kudumu uhamisho wa mkopo wa mshambuliaji wa Bayern Munich na Ufaransa chini ya umri wa miaka 21 Mathys Tel, 19, lakini hawako tayari kutimiza kipengele cha chaguo la kununua cha euro 50-55m (£43m-£47m) katika mkataba huo. (Florian Plettenberg)
CHANZO CHA PICHA,
GETTY IMAGES
Manchester United, Newcastle, Arsenal, Aston Villa, Nottingham Forest na Tottenham wote wanawinda kumpata mshambuliaji wa Wolves na Brazil Matheus Cunha, 25 . (Daily Mail)
Kiungo wa kati wa Real Betis Sergi Altimira, 23, atatia saini mkataba mpya hadi 2029, licha ya Manchester City kutaka kumnunua Mhispania huyo, ambaye mkataba wake utakuwa na kipengele cha kumnunua cha euro 60m (£51.9m). (Fabrizio Romano)
CHANZO CHA PICHA,
EPA
Beki wa Liverpool na Uholanzi Virgil van Dijk, 33, amekubali masharti ya mkataba mpya na klabu hiyo ambao atasaini nao mkataba kabla ya mwisho wa msimu huu. (Fabrizio Romano)
Imefasiriwa na Asha Juma
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Simba kucheza na wageni Stellenbosch nusu fainali ya CAF,9 Aprili 2025,"Ushindi huu uliipeleka Simba moja kwa moja kwenye nusu fainali ya tatu katika michuano ya Afrika, na kuiweka kwenye njia ya kutafuta ubingwa wao wa kwanza wa michuano hii.
Stellenbosch FC kwa upande wao, waliandika historia kwa kuwaondoa mabingwa watetezi, Zamalek SC, kwa ushindi wa 1-0 jijini Cairo, katika mojawapo ya matokeo ya kushangaza zaidi kwenye historia ya mashindano haya.
Bao la kiungo Sihle Nduli dakika ya 79 liliwahakikishia ushindi wa jumla wa 1-0 na kufanikisha hatua yao ya kwanza kabisa ya nusu fainali kwenye mashindano ya CAF.
Ratiba ya Nusu Fainali ya Kombe la Shirikisho la CAF
Mechi ya Kwanza – Jumapili, 20 Aprili
- Simba SC vs Stellenbosch FC
- CS Constantine vs RS Berkane
Mechi ya Marudiano – Jumapili, 27 Aprili
- Stellenbosch FC vs Simba SC
- RS Berkane vs CS Constantine
RS Berkane ya Morocco ndiyo timu pekee kati ya hizi nne iliyowahi kutwaa taji hilo (2020, 2022), wakati CS Constantine ya Algeria nayo imeonyesha uwezo wa kushtua tena baada ya kuwaondoa USM Alger.
Stellenbosch yenyewe inashiriki kwa mara ya kwanza mashnidano haya, lakini imeweka historia ya kushangaza. Kwa matokeo yake toka hatua za awali mpaka sasa wameingia nusu fainali imekuwa burudani kwa wanaofuatilia soka Afrika, na wengi wametokea kuipenda na kuifuatilia kama timu changa inayoshangaza. Je Simba watashangazwa?
Mashindano haya ya msimu wa 2024/25 yamejaa burudani, mabao, na matukio ya kusisimua, huku kila timu iliyobaki ikiwania kuandika historia mpya kwenye soka la Afrika.
Simba imetinga hatua ya nusu fainali ya Kombe la Shirikisho la CAF baada ya kuiondoa Al Masry ya Misri kwa mikwaju ya penati 4-1 kwenye mchezo pili wa robo fainali uliofanyika katika uwanja wa Benjamin Mkapa, jijini Dar es Salaam.
Katika mchezo wa kwanza kule Misri, Simba ilikubali kipigo cha mabao 2-0, ambapo Jijini Dar es Salaam Simba ilirejesha mabao hao, kupitia kwa Elie Mpanzu na Steven Mukwala.
Shomari Kapombe alifunga penati ya ushindi huku Mlinda mlango Moussa Camara akiibuka nyota wa mchezo wa kuokoa mikwaju miwili ya penati.
Kabla ya Mchezo wa leo, simba ilikuwa inaitwa mwakarobo na watani zao Yanga kwa kushindwa kuvuka robo fainali mara kwa mara. Kati ya robo fainali 7 kabla ya hii ya sasa, ilikuwa imefanikiwa kuvuka mara mbili tu hatua hiyo.
""Simba ajiandae kutoka, abakie Mwakarobo, tuendele kubakia na lile jina, na pale Mwakarobo hawezi kutoka, ni Mwakarobo, nusu haiwezekani, Simba uwezo hana.""
Hii ilikuwa kauli ya mzaha kutoka kwa mmoja wa mashabiki wa Yanga alipozungumza na chombo kimoja cha Habari Tanzania, akiwatania watani wao wa jadi Simba SC, kufuatia kipigo cha 2-0 kutoka kwa Al Masry kwenye mchezo wa kwanza wa robo fainali ya Kombe la Shirikisho la CAF, kule Misri.
Katika soka la Tanzania, majibizano ya mashabiki wa Yanga na Simba si jambo geni, lakini jina la ""Mwakarobo"" limejikita zaidi katika simulizi ya maumivu ya mara kwa mara ya Simba kutolewa kwenye hatua ya robo fainali. Mwakarobo ni jina la kawaida tu la asili ya watu wa Mkoa wa Mbeya, hasa Tukuyu.
Sasa, tarehe 9 Aprili 2025, Simba imeingia dimbani Benjamin Mkapa kurudiana na Al Masry, na kuichapa 2-0 na kufanya matokeo kuwa 2-2, kabla ya kwenda kwenye mikwaju ya penati na kushinda mikwaju 4-1.
Kabla ya mchezo wa April 9, 2025, katika historia yake tangu kuanzishwa mwaka 1936, Simba SC imewahi kufika robo fainali ya mashindano ya Afrika mara nane, kwenye michuano mbalimbali ikiwemo Kombe la Klabu Bingwa Afrika (sasa Ligi ya Mabingwa), Kombe la CAF, na Kombe la Shirikisho. Cha kushangaza, katika mara hizo zote nane, ilikuwa imevuka hatua ya robo fainali mara mbili tu.
Mara ya kwanza kilikuwa mwaka 1974, Simba ilipowatoa Hearts of Oak ya Ghana kwa jumla ya mabao 2-0 ugenini mjini Accra, Ghana kwa mabao ya Abdallah 'King' Kibadeni na Adam Sabu, kabla ya Kwenda sare tasa ya 0-0 jijini Dar es Salaam. Kikosi cha Simba kilikuwa na magwiji kama 'King' Kibadeni, Sabu, Mohamed Kajole, Athuman Mambosasa, na Abbas Dilunga. Hii ilikuwa ni enzi ambazo hata mfadhili mkubwa wa sasa wa klabu, Mohammed ""Mo"" Dewji, alikuwa hajazaliwa.
Hata hivyo, katika hatua ya nusu fainali, Simba walikumbana na Mehala El Kubra ya Misri na kupoteza nyumbani 1-0 na kisha kipigo kama hicho ugenini na kuondolewa kwa jumla ya mabao 2-0.
Simba ilivuka tena robo fainali mwaka 1993, safari hii dhidi ya Al Harrach ya Algeria. Iliibuka na ushindi wa 3-0 nyumbani kwa mabao mawili kutoka kwa Edward Chumila ""Edo"" na moja kutoka kwa Ramadhani Abdul ""Mashine"", kabla ya kupoteza 2-0 ugenini. Hii ilikuwa enzi ambazo msemaji wa sasa wa klabu, Ahmed Ally, alikuwa bado mtoto wa darasa la kwanza au pili au hajaanza shule kabisa.
Baada ya hapo, Simba iliitoa Atletico Sport Aviacao ya Angola nusu fainali na kufika fainali, ambako walikumbana na Stella Abidjan ya Ivory Coast na kupoteza jumla ya mabao 2-0.
Hizi ndizo nusu fainali mbili pekee ambazo Simba imewahi kuzifikia kwa karne karibu tisa tangu kuanzishwa kwake. Mara nyingine zote, hatua ya robo fainali imekuwa kama ukuta wa chuma.
Katika Kombe la Klabu Bingwa Afrika (zamani), Simba ilishiriki mara 9 na kufika robo fainali mara mbili, mwaka 1974 walipovuka na 1994 walipoishia hapo.
Katika Ligi ya Mabingwa Afrika, ambayo ni toleo jipya la mashindano hayo, Simba wameshiriki mara 9 pia, na kufika robo fainali mara nne, katika misimu ya 2018/2019, 2020/2021, 2022/2023, na 2023/2024, lakini bila kuvuka Kwenda nusu.
Katika Kombe la Shirikisho la CAF, Simba wameshiriki mara 7 hadi sasa, na hii ya 2024/2025 ni robo fainali yao ya pili katika michuano hiyo, baada ya ile ya 2021/2022.
Kwa kufuzu nusu fainali sasa, je ni mwisho wa jina la Mwakarobo?
CHANZO CHA PICHA,
AFP
Licha ya rekodi hiyo ya kukwama kufika robo fainali mara kwa mara, tangu mwaka 2018 hadi sasa, Simba SC imefanikiwa kuwa klabu yenye mafanikio makubwa zaidi kimataifa kutoka Afrika Mashariki kwa kufika robo fainali sita katika mashindano makubwa barani Afrika.
Kwa kiwango hicho, bila shaka Simba ni mabingwa wa kweli wa ukanda huu. Kwa rekodi ya kufika robo faibali, simba inastahili sifa, ni hatua kubwa imepiga katika miaka ya hivi karibuni. Watani zao Yanga wao wanajivunia kuingia fainali ya kombe la shirikilo, CAF, msimu wa 2022/2023.
Lakini mashabiki wa Simba hawatosheki na robo fainali tu. Walikuwa wanataka hatua kubwa zaidi. Na sasa jina la Mwakarobo linaweza kuwa historia kwao.
CHANZO CHA PICHA,
SIMBA
Simba itapindua meza kwa Mkapa? lilikuwa swali kubwa kwa mashabiki wa soka la Tanzania. Simba SC ilikabiliwa na kazi ngumu ya kugeuza matokeo baada ya kupoteza 2-0 dhidi ya Al Masry huko Misri. Ushindi wa April 09, 2025 unaipeleka simba nusu fainali ya tatu ya soka la Afrika tangu kuanzishwa kwake. Ilikuwa hali ni ngumu, lakini si ngeni kwa Simba.
Mwaka 1979, Simba ilifanya moja ya miujiza mikubwa kwenye historia ya soka la Afrika: ilifungwa 4-0 nyumbani na Mufulira Wanderers ya Zambia, lakini ikapindua meza kwa kishindo ugenini kwa kuishinda 5-0 na kufuzu hatua inayofuata, ingawa haikuwa ya nusu fainali.
Katika miaka ya karibuni zaidi, msimu wa 2018/2019 wa Ligi ya Mabingwa Afrika, Simba ilifungwa 2-1 na Nkana FC ugenini, lakini ilishinda 3-1 kwenye dimba la Benjamin Mkapa na kufuzu hatua ya makundi kwa jumla ya mabao 4-3. Ni katika uwanja huu huu walipoandikwa mashujaa.
Aidha, Simba ina rekodi nzuri ya kutopoteza nyumbani: katika mechi 10 za mwisho za Afrika zilizopigwa jijini Dar es Salaam kabla wa Al Masry, Simba imepoteza mechi moja tu dhidi ya Al Ahly ya Misri. Almanusura pia ipindue mezi iliposhinda mabao 3-0 nyumbani dhidi ya Kaizer Chiefs ya Afrika Kusini, kwenye robo fainali ya klabu Bingwa Afrika. Kama si ushindi mnono wa mabao 4-0 walioupata Waafrika Kusini hao, kwenye mechi ya kwanza katika uwanja wa FNB Jijini Johannesburg.
Ingawa haiko tena enzi za King Kibadeni, Edward Chumila, au hata mastaa wa miaka ya hivi karibuni kama Luis Miquissone, John Bocco na Clatous Chama, Simba inajivunia vipaji kama Charles Ahoua, Fabrice Ngoma, Elie Mpanzu, pamoja na wazoefu wa mashindano ya Afrika kama Shomari Kapombe na Mohamed Hussein 'Tshabalala'.
Sasa, mbele ya mashabiki wao, ndani ya jiji lao, kwenye ardhi yao, Smba imeweza kufuzu nusu fainali, Je italiondoa jina la Mwakarobo midomoni mwa watani wao kwa kuendelea mpaka fainali?
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Uchambuzi wa Titanic ulivyogundua kuhusu saa za mwisho za meli kabla ya kuzama,9 Aprili 2025,"Uchambuzi unatoa mwonekano mpya wa chumba cha boiler (kifaa cha kuzalisha mvuke), kuthibitisha madai ya mashuhuda ambao wahandisi walifanya kazi hadi mwisho ili kuwasha taa za meli.
Na uchunguzi wa kompyuta pia unaonesha kwamba matundu ya ukubwa wa vipande vya karatasi za A4 katika meli yenye yalichangia kuzama kwa meli hiyo.
CHANZO CHA PICHA,
ATLANTIC PRODUCTIONS/MAGELLAN
""Titanic ndiye shahidi wa mwisho wa maafa, na bado ina hadithi za kusimulia,"" alisema Parks Stephenson, mchambuzi wa Titanic.
Uchambuzi huo umechunguzwa kwa filamu mpya ya National Geographic and Atlantic Productions iitwayo Titanic: The Digital Resurrection.
Ajali hiyo, ambayo iko mita 3,800 chini katika maji ya barafu ya Atlantiki, ilichorwa kwa kutumia roboti za chini ya maji.
Zaidi ya picha 700,000, zilizochukuliwa kutoka kila pembe, zilitumiwa kuunda ""pacha wa kidijitali"", ambaye alifichuliwa kwa ulimwengu pekee na BBC News mnamo 2023.
Kwa sababu ajali hiyo ni kubwa sana na iko katika utusitusi wa kina kirefu, kuichunguza kwa kutumia vitu vya chini vya maji huonesha tu vijipicha vya kustaajabisha. Uchambuzi, hata hivyo, unatoa mwonekano kamili wa kwanza wa Titanic.
Gubeti (bow) iko wima juu ya sakafu ya bahari, kana kwamba meli inaendelea na safari yake.
Lakini ukiwa umbali wa mita 600, sehemu ya nyuma ni chuma kilichochongwa. Uharibifu huo ulitokana na kugonga sakafu ya bahari baada ya meli hiyo kukatika katikati.
CHANZO CHA PICHA,
ATLANTIC PRODUCTIONS/MAGELLAN
Teknolojia mpya ya uchoraji ramani inatoa njia tofauti ya kuisoma meli.
""Ni kama eneo la uhalifu: unahitaji kuona ushahidi ni nini, katika muktadha wa mahali ulipo,"" Parks Stephenson alisema.
""Na kuwa na mtazamo wa kina wa eneo zima la ajali ni muhimu kuelewa kilichotokea hapa.""
Uchunguzi unaonesha maelezo mapya ya karibu, ikiwa ni pamoja na uwazi ambao kuna uwezekano mkubwa ulitokana na kuvunjwa na mwamba wa barafu.
Inalingana na ripoti za mashuhuda walionusurika kwamba barafu iliingia kwenye vyumba vya watu wengine wakati wa mgongano huo.
CHANZO CHA PICHA,
ATLANTIC PRODUCTIONS/MAGELLAN
Wataalamu wamekuwa wakichunguza moja ya vyumba vikubwa vya boiler vya Titanic, ni rahisi kuonekana kwenye skana kwa sababu iko nyuma ya sehemu ya meli iliyovunjika vipande viwili.
Abiria walisema kuwa taa zilikuwa bado zimewashwa huku meli ikizama chini ya mawimbi.
Rudufu ya kidijitali inaonesha kwamba baadhi ya boiler zina umbo la kutumbukia (concave), ambayo inaonesha kwamba zilikuwa bado zinafanya kazi wakati zilipozama majini.
Wote walikufa katika janga hilo lakini vitendo vyao vya kishujaa viliokoa maisha ya watu wengi, alisema Parks Stephenson.
""Waliweka taa na nguvu kazi hadi mwisho, ili kuwapa wafanyakazi muda wa kuwasha boti za kuokoa maisha kwa usalama na mwanga badala ya giza totoro,"" aliiambia BBC.
CHANZO CHA PICHA,
ATLANTIC PRODUCTIONS/MAGELLAN
Rudufu mpya pia imetoa maarifa zaidi kuhusu kuzama kwa chombo hicho.

Inachukua mfano wa kina wa muundo wa meli, iliyoundwa kutoka kwenye michoro ya Titanic, na pia habari kuhusu kasi yake, mwelekeo na kusimama, kutabiri uharibifu uliosababisha ilipogonga barafu.
""Tulitumia seti ya kanuni za hesabu za hali ya juu, uundaji wa kielelezo wa kikokotozi na uwezo wa kutumia kompyuta kubwa zaidi kuunda upya kuzama kwa Titanic,"" Prof Jeom-Kee Paik, kutoka Chuo Kikuu cha London, aliyeongoza utafiti huo alisema.
Rudufu hiyo inaonesha kwamba meli ilipopiga tu kishindo dhidi kwenye kilima cha barafuilikumbwa na msururu wa milipuko kwenye sehemu ya chombo hicho.
CHANZO CHA PICHA,
JEOM KEE-PAIK/ UNIVERSITY COLLEGE LONDON
Titanic ilipaswa kuwa isiyoweza kuzama, iliyobuniwa kusalia ikielea hata ikiwa vyumba vyake vinne visivyopitisha maji vimefurika.
Lakini Rudufu inatathimini uharibifu wa barafu ulioenea katika sehemu sita.
""Tofauti kati ya kuzama kwa Titanic na kutozama iko chini ya ukingo mzuri wa mashimo ya ukubwa wa kipande cha karatasi,"" alisema Simon Benson, mhadhiri mshiriki katika usanifu wa majini katika Chuo Kikuu cha Newcastle.
""Lakini shida ni kwamba mashimo hayo madogo yamesambaa juu ya sehemu kubwa ya urefu wa jumla wa meli, kwa hivyo maji ya mafuriko huja polepole lakini kwa hakika kwenye mashimo hayo yote, na hatimaye vyumba vinafurika juu na Titanic inazama.""
Kwa bahati mbaya uharibifu hauwezi kuonekana kwenye kwenye picha za skena kwani sehemu ya chini imefichwa chini ya mchanga.
CHANZO CHA PICHA,
ATLANTIC PRODUCTIONS/MAGELLAN
Imetafsiriwa na Lizzy Masinga
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Hizi ndizo barabara 6 za ajabu zaidi duniani,7 Aprili 2025,"Bila shaka, orodha ni ndefu zaidi. Hebu tuangazie sehemu moja tu, kwenye safari hii fupi kupitia barabara za ajabu.
CHANZO CHA PICHA,
GETTY IMAGES
Carretera Austral ina urefu zaidi ya kilomita 1,240 kupitia Patagonia ya Chile. Inaanzia katika mji wa bahari wa Puerto Montt, kaskazini.
Ujenzi wake ulianza mnamo 1976, lakini ulikamilishwa mnamo mwaka 2000, kwa sababu ya hatari na shida za eneo hilo. Barabara hiyo ilijengwa na takribani watu 10,000 kutoka Kamandi ya Uhandisi ya Jeshi la Chile na wengi walipoteza maisha katika mchakato huo.
Carretera Austral huvuka misitu ya asili mazingira ya kijani kibichi. Miongoni mwa wanyama wake wa mwitu ni pudu, kulungu mdogo zaidi duniani, mwenye urefu wa sentimeta 35 hadi 45.
Barabara inapoendelea kuelekea kusini, mandhari hubadilika hadi Patagonian tundra, yenye mabonde mapana ya mimea na nyanda za juu iliyofunikwa na vichaka, vilivyounganishwa na maziwa na mabwawa.
Carretera Austral na barabara zake za kufikia huvuka mbuga mbili za kitaifa: Hifadhi ya Kitaifa ya Hornopiren, inayotawaliwa na volkeno, na Hifadhi ya Kitaifa ya Queulat, yenye barafu yake ya kuvutia, ambayo vipande vya barafu huanguka mara kwa mara kwenye ziwa la bluu ya azure.
Kabla ya kufika mwisho wa njia, katika mji wa mbali wa Villa O'Higgins, barabara inavuka ardhi ya maziwa ya bluu yenye barafu. Ziwa General Carrera linapendeza, likiwa na rangi yake ya samawati.
Kwa kifupi, Carretera Austral bila shaka ni mojawapo ya njia nzuri zaidi za mandhari nzuri duniani.
CHANZO CHA PICHA,
GETTY IMAGES
Mandhari nyingine ya kuvutia inaweza kuonekana kwenye njia ya Barabara ya Tongtian, huko Zhangjiajie, katika mkoa wa Hunan (kusini mwa China).
Lakini kama wewe ni dereva, unapaswa kuwa makini kwenye barabara. kwa kupita mara 99 kwenye barabara iliyopindapinda, inachukuliwa kuwa moja ya njia hatari zaidi ulimwenguni.
Inapitia miamba mirefu ikipanda Mlima wa Tianmen, barabara hiyo huinuka kutoka mita 200 hadi 1,300 juu ya usawa wa bahari.
Ujenzi wa barabara hiyo ulichukua miaka minane, kuanzia 1998 hadi 2006. Ikionekana kutoka juu, inaonekana kama utepe mweupe uliochorwa na msanii katikati ya miteremko mikali, mabonde yenye majani mengi, na miti minene.
CHANZO CHA PICHA,
GETTY IMAGES
Licha ya pendekezo letu la kuzingatia njia, ni vigumu kutotaja mwisho wa barabara hii, ambayo pia inajulikana kama ""Barabara ya Mbinguni"".
Mizingo 99 inaongoza kwa hatua 999 za ""Ngazi ya Kuelekea Mbinguni"", zinazoelekea kwenye Pango la Tianmen, ambalo linamaanisha ""Lango la Mbinguni"" kwa lugha ya mandarini.
Tundu la asili lenye urefu wa takribani mita 131.5, upana wa mita 57 na kina cha mita 60, ni ajabu ya asili inayovutia.
CHANZO CHA PICHA,
GETTY IMAGES
Hili si daraja kama lilivyo lolote tu. Ni Daraja la Storseisundet, maarufu zaidi kati ya madaraja manane kando ya Barabara ya Atlantiki ya Norway.
Daraja ndio mahali palipopigwa picha zaidi kwenye barabara kuu. Ina urefu wa mita 260 na inaonekana zaidi kama roller coaster.
Barabara hiyo inajulikana tu kama Barabara ya Atlantiki. Ina urefu wa kilomita 8, inaunganisha miji ya Kristiansund na Molde katika vilima vya Norway, na vinaunganisha kisiwa cha Averøy na bara kupitia msururu wa visiwa vidogo.
Imeteuliwa kuwa mojawapo ya barabara 18 za kitaifa zenye mandhari nzuri. Barabara kuu inaonekana kuwa nzuri, lakini pia ni hatari, kwa sababu ya mizunguko yake.
Barabara hiyo ilizinduliwa mwaka wa 1989. Watalii wanapendekezwa kutumia muda wao kuitembelea, kuegesha magari katika kila sehemu iliyoteuliwa ili kufurahia mandhari yake ya kuvutia.
CHANZO CHA PICHA,
GETTY IMAGES
Katika sehemu hii ya barabara, ni rahisi kutazama mbele, sio chini. Au labda ni bora kujizuia kabisa.
Kwa nini handaki la Guoliang lilijengwa?
Guoliang ni kijiji kilichojitenga kilicho juu ya mwinuko wa mita 1,700, kwenye Milima ya Taihang, katikati mwa China. Wakazi wake hawakuridhika kwa sababu iliwezekana tu kufika kijijini kwa kupanda miteremko iliyopinda na mawe.
Kwa hivyo mnamo 1972, kikundi cha wakazi wa eneo hilo walianza kujenga handaki lenye urefu wa kilomita 1.2 wenyewe. Ilikuwa ni kazi ya ajabu iliyochukua miaka mitano.
Barabara yao mpya ilikuwa na upana wa mita nne pekee na ilikuwa hatari sana hasa baada ya mvua kubwa kunyesha.
Kwa upande mwingine, handaki lina ""madirisha"" 30, ambayo hukuruhusu kutazama bonde ambalo huonekana kwa mbali.
Sasa, handaki na kijiji huvutia wageni kutoka duniani kote.
CHANZO CHA PICHA,
GETTY IMAGES
Je, imewahi kutokea wakati wa kuendesha gari kwamba unaonekana kuzunguka kwenye miduara? Kwa sababu, katika mzunguko huo, hakuna chaguo jingine.
Iko hukoSwindon, kusini magharibi mwa Uingereza. Na sio mzunguko mmoja. Inaundwa na mizunguko mitano, ambayo huzunguka mzunguko wa kati.
Ilifunguliwa mnamo 1972, hapo awali iliitwa Visiwa vya Kaunti na serikali za mitaa.
Lakini wakazi wa Swindon walianza kwa upendo kuiita ""Magic Roundabout Portuguese,"" ambalo lilikuwa jina la kipindi cha watoto kilichoandaliwa na BBC kati ya 1965 na 1977.
Mwanzoni mwa miaka ya 1980, jina la utani likawa jina rasmi la barabara. Na, mnamo 2024, Magic Carousel ilishinda tuzo ya Mzunguko wa barabara wa mwaka nchini Uingereza.
Rais wa Jumuiya ya Kuthamini Mizunguko ya Uingereza (ndiyo, ipo!), Kevin Beresford, alilipa ushuru kwa Magic Carousel.
Kwake, ""kitu cha kushangaza kinatokea unapokaribia"".
""Umepeperushwa na choreography hii yote ya gari,"" Beresford anasema.
CHANZO CHA PICHA,
GETTY IMAGES
Mahali fulani Patagonia, Argentina, kwa usahihi zaidi katika km 1449 ya njia ya Kitaifa 237, unaweza kupata tukio lisilotarajiwa.
Ukipita kando ya barabara inayounganisha miji ya Neuquén na Bariloche, ghafla unaziona noti kubwa za muziki zilizochorwa kwenye lami. Wanatangaza kuwa unakaribia kufikia ""barabara ya Argentina inayoimba"".
Kwa sehemu, barabara kuu inategemea wewe kuimba. Ni muhimu kuendesha gari kwa kasi fulani, ili kuzalisha mitetemo ya sauti ambayo, pamoja, huunda wimbo.
Iliundwa mnamo 2021, ni ya kwanza na, hadi sasa, ni ""asfaltofone"" pekee, huko Amerika Kusini.
Asfaltofone ilianzishwa mwaka 1995 katika kijiji cha Gylling, Denmark. Wasanii wawili wa Denmark walichora mfululizo wa alama za mviringo, ambazo zilitoa sauti wakati mtu alipozizunguka.
Tangu wakati huo, mistari inayozingatiwa na madereva kupunguza mwendo au kuwa macho na kuwa wasikivu imekuwa muziki katika sehemu nyingi duniani.
Japani, Urusi, Korea Kusini, Umoja wa Falme za Kiarabu na Hungary ni baadhi ya nchi ambazo huwashangaza wasafiri kwa ishara hii ya kuvutia.
Katikati ya kuvuka, kwa kutumia gari kama chombo, unaweza kusikiliza nyimbo mbalimbali. Nchini China, kwa mfano, sehemu ya wimbo Ode to Joy ya Beethoven husikikaa; na, nchini Argentina, wimbo uliochaguliwa ni maarufu La Cucaracha.
Imetafsiriwa na Lizzy Masinga
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Iran inasema inataka 'makubaliano ya haki' huku mazungumzo ya nyuklia na Marekani yakianza Oman,Saa 7 zilizopita,"Mazungumzo kati ya Marekani na Iran kuhusu mpango wa nyuklia wa Iran yameanza mjini Muscat, mji mkuu wa Oman.
Waziri wa Mambo ya Nje wa Iran Abbas Araghchi aliambia televisheni ya taifa ya Iran kuwa nchi yake inataka ""makubaliano ya haki"".
Rais wa Marekani Donald Trump aliiondoa Marekani katika makubaliano ya awali ya nyuklia kati ya Iran na mataifa yenye nguvu duniani mwaka 2018, na kwa muda mrefu amesema atafanya makubaliano yenye ""tija"". Hadi sasa Iran ilikuwa imekataa kuyajadili tena makubaliano hayo.
Mazungumzo hayo mapya yanaonekana kama hatua muhimu ya kwanza ya kubainisha iwapo makubaliano yanaweza kufanyika, huku mikutano ya Jumamosi ikitarajiwa kulenga kuweka msingi wa mazungumzo.
Ni kiwango cha juu zaidi cha mazungumzo tangu muhula wa kwanza wa Trump madarakani, lakini haijabainika iwapo pande hizo mbili zitaketi katika chumba kimoja.
Araghchi amesisitiza mara kwa mara kwamba mazungumzo yasiyo ya moja kwa moja ni bora katika hatua hii.
Mjumbe wa Rais Trump Steve Witkoff, ambaye anaongoza ujumbe wa Marekani, amezungumza tu kuhusu kukutana ana kwa ana.
Lakini suala muhimu zaidi ni aina gani ya mpango kila upande ungekubali.
Rais Trump amesema tu kwamba Iran haiwezi kuwa na silaha ya nyuklia.
Iran inatarajia makubaliano ya kuweka kikomo, lakini sio kusambaratisha, mpango wake wa nyuklia ili kubadilishana na kuondolewa kwa vikwazo.
CHANZO CHA PICHA,
GETTY IMAGES
Maelfu ya Waafghanistan na Wakameruni hadhi zao za kupata hifadhi Marekani zitafutiliwa mbali, Wizara ya Usalama wa Ndani ya Marekani imesema.
Waziri wa Usalama wa Ndani Kristi Noem alibaini kuwa hali ya Afghanistan na Cameroon haistahili tena kuwa zenye kukubalika kupata hifadhi Marekani, kulingana na taarifa kutoka kwa katibu msaidizi wa DHS Tricia McLaughlin.
Takriban Waafghanistan 14,600 waliokuwa na kibali cha kupata hadhi ya hifadhi ya muda sasa wanatarajiwa kuipoteza mwezi Mei, huku baadhi ya Wacameroon 7,900 wakiipoteza mwezi Juni.
Hili linawadia siku ambayo jaji wa Marekani alitoa uamuzi kuwa utawala wa Trump unaweza kumfukuza mhitimu wa chuo kikuu, aliyezuiliwa mwezi uliopita kutokana na jukumu lake katika maandamano ya wafuasi wa Palestina.
Soma zaidi:
Wahamiaji waliotumia programu ya Biden waagizwa kuondoka Marekani 'mara moja'
'Hatuwezi kurudi nchini kwetu': Wahamiaji wa Asia na Kiafrika baada ya kufukuzwa kutoka Marekani
Raia wa Gabon wameanza kupiga kura kumchagua rais mpya wa nchi hiyo, karibu miaka miwili baada ya mapinduzi ambayo yalimaliza utawala wa Ali Bongo.
Katika kituo cha kupigia kura kwenye mji mkuu wa Libreville ambapo kiongozi wa kijeshi Brice Oligui Nguema anatarajiwa kupiga kura yake, upigaji kura umeshaanza.
Licha ya kuanza kuchelewa, wengine wamesifu mchakato wa uchaguzi hadi sasa, na mmoja amesema, ""Uchaguzi unaendelea vizuri, kwa utulivu na nidhamu.""
Wengine wanaamini uchaguzi utaleta mabadiliko kwa taifa hilo la Afrika ya Kati.
""Kura hii inawakilisha mabadiliko ya kweli kwa raia wa Gabon,"" mkazi wa Libreville alisema baada ya kupiga kura.
""Tunatarajia rais asikilize watu kila wakati na kuendelea kuwafanyia kazi,"" aliongeza.
Uchaguzi wa leo utaashiria mwisho wa utawala wa kijeshi na kurejesha katiba katika taifa lenye utajiri wa mafuta.
Kabla ya uchaguzi huo, wakosoaji walisema kwamba katiba mpya na kanuni za uchaguzi zilibuniwa kuwezesha ushindi wa Oligui Nguema katika uchaguzi.
Soma zaidi:
Kiongozi wa mapinduzi anatafuta kushinda uchaguzi tangu jeshi la Gabon lilipochukua usukani
Brice Nguema: Aliongoza mapinduzi, akavua magwanda na sasa ni rais mtarajiwa Gabon katika uchaguzi wa kesho
Familia moja iliyoiongoza Gabon kwa miaka 56. Je mapinduzi haya ndio mwisho wake?
CHANZO CHA PICHA,
FELLOWSHIP BAPTIST CHURCH
Mchungaji mmoja raia wa Marekani ametekwa nyara na watu wenye silaha baada ya kuvamia ibada ya kanisa lake nchini Afrika Kusini, viongozi wa eneo hilo wamesema.
Josh Sullivan alikuwa akiongoza ibada katika Kanisa la Fellowship Baptist Church huko Motherwell, kitongoji cha Gqeberr, Eastern Cape, Alhamisi jioni wakati ""watu wanne wenye silaha na waliofunika nyuso zao waliingia"", msemaji wa polisi Kapteni Andre Beetge aliambia BBC.
Watu hao waliiba simu mbili kabla ya kutoroka kanisani wakiwa na gari la kasisi huyo mwenye umri wa miaka 45, Toyota Fortuner.
Polisi baadaye walipata gari hilo likiwa limetelekezwa, lakini hakukuwa na ishara ya alipouwa Bw Sullivan.
Msemaji kutoka Wizara ya Mambo ya Nje ya Marekani aliambia BBC kwamba wanafahamu kuhusu kutekwa nyara kwa raia wa Marekani nchini Afrika Kusini.
Walisema hakuna ""kipaumbele kikubwa zaidi kuliko usalama wa raia wa Marekani nje ya nchi"".
Kapteni Beetge aliiambia BBC kuwa kesi hiyo iliwasilishwa kwa kitengo cha polisi nchini Afrika Kusini, kinachojulikana kama Hawks, ambacho kinachunguza uhalifu mkubwa wa kupangwa na wa kibiashara na ufisadi wa hali ya juu.
""Polisi kwa sasa inafuatilia kila linalowezekana ili kumpata mwathiriwa na kuwakamata wahusika,"" alisema msemaji wa Hawks Lt Col Avele Fumba.
Katika kipindi cha muongo mmoja uliopita, kumekuwa na ongezeko la asilimia 264 la utekaji nyara nchini Afrika Kusini, kulingana na takwimu za polisi.
Siku chache zilizopita, raia wa Uchina alitekwa nyara huko Gqberra.
Pia unaweza kusoma:
Shepherd Bushiri:Mchungaji milionea aiomba dunia iingilie kati kesi dhidi yake
Nabii Shepherd Bushiri: Mke wa muhubiri 'tajiri' Nabii Mary ni nani, na taarifa zaidi kuwahusu
CHANZO CHA PICHA,
AFP
Watu wanaelekea kwenye uchaguzi wa kumchagua rais ajaye wa Gabon, ambapo kwa mara ya kwanza baada ya miongo kadhaa mwanafamilia wa Bongo hayupo kwenye karatasi ya kupigia kura.
Rais wa zamani Ali Bongo alilazimishwa kuondoka madarakani miezi 19 iliyopita na mpangaji mkuu wa mapinduzi Jenerali Brice Oligui Nguema, ambaye naye amebadilisha katiba ili kumruhusu kugombea katika uchaguzi wa leo Jumamosi.
Jumla ya wagombea wanane wako katika kinyang'anyiro cha kuwa rais, huku mwanamke mmoja tu akiwa katika kinyang'anyiro hicho - Gninga Chaning Zenaba.
Wapinzani wengine wa urais ni pamoja na Waziri Mkuu wa zamani Alain Claude Bilie-by-Nze, ambaye alihudumu chini ya utawala wa Bongo, pamoja na vigogo wawili wa chama tawala cha zamani cha PDG, Stéphane Germain Iloko na Alain Simplice Boungouères.
Matokeo ya uchaguzi yanaweza kuanza kutangazwa Jumapili, lakini maafisa wanaweza kuendelea kuhesabu hadi wiki ijayo.
Takriban watu milioni moja wanatarajiwa kupiga kura nchini Gabon na wanaoishi nje ya nchi.
Taifa hilo dogo la Afrika ya kati lenye utajiri wa mafuta lina watu milioni 2.5 tu na licha ya rasilimali zake, takriban 35% ya watu bado wanaishi chini ya mstari wa umaskini wa $2 (£1.50) kwa siku.
Soma zaidi:
Brice Nguema: Aliongoza mapinduzi, akavua magwanda na sasa ni rais mtarajiwa Gabon katika uchaguzi wa kesho
Familia moja iliyoiongoza Gabon kwa miaka 56. Je mapinduzi haya ndio mwisho wake?
CHANZO CHA PICHA,
REUTERS
Mjumbe wa Marekani Steve Witkoff alikutana na Vladimir Putin mjini St Petersburg siku ya Ijumaa, huku Donald Trump akimsihi rais wa Urusi ""kuchukua hatua"" ya kusitisha vita nchini Ukraine.
Ikulu ya Urusi ilisema mkutano huo ulidumu kwa zaidi ya saa nne na kulenga upatikanaji ""suluhu la Ukraine"".
Mazungumzo hayo, ambayo ni ya tatu kati ya Witkoff na Putin mwaka huu, yalielezwa na mjumbe maalum Kirill Dmitriev kuwa ""yenye tija"".
Trump ameeleza kusikitishwa na Putin kuhusu hali ya mazungumzo. Siku ya Ijumaa, aliandika kwenye mitandao ya kijamii: ""Urusi inapaswa kuchukua hatua. Watu wengi sana WANAKUFA, maelfu kwa wiki, katika vita vya kutisha na visivyo na maana.""
Haya yanajiri wakati mjumbe wa Trump wa Ukraine Keith Kellogg amekanusha kupendekeza nchi hiyo inaweza kugawanywa.
Soma zaidi:
Uhusiano wa Trump na Putin mashakani? Je ni hatari kwa usalama wa dunia?
Je, Putin ""ameitunza"" Urusi katika miaka yake 25 madarakani?
Hatua saba za Trump zinazompa ushindi Putin katika mazungumzo ya amani ya Ukraine - Politico

© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.

"
Long Article,"Kahawa au chai, ipi ina manufaa zaidi kwenye miili yetu?",Saa 9 zilizopita,"Lakini vipi kuhusu ""mpinzani"" wake chai? Hatupaswi kusahau kwamba tunazungumzia juu ya kinywaji cha pili kinachotumiwa zaidi duniani kote, kwamba ni maarufu sana katika Asia na nchi kadhaa za Amerika ya Kusini.
Je, ni manufaa sawa kwa mwili? Je, ina athari sawa na kahawa?
Na suala kuwa kahawa ina kafeini na chai, theine... Si kweli. Mara nyingi sisi hutumia neno hili kurejelea kafeini iliyopo katika chai, lakini kisayansi haipo hivyo.
Maharage ya mmea wa kahawa, ambayo huenda yanatoka kaskazini mwa Ethiopia, huchakatwa na kuchomwa kutengeneza kinywaji hicho.
Mbali na kafeini, ina viambata vingine, kama vile asidi ya chlorogenic, ambayo athari zake za antioxidant husaidia kulinda seli kutokana na uharibifu wa oksidi na inaweza kuwa na athari za kupinga uchochezi.
Kafeini inajulikana kwa athari zake za kichocheo kwenye mfumo mkuu wa neva, kusaidia kuboresha umakini. Tafiti nyingi zimeonesha kuwa kikombe cha kahawa kinaweza kuboresha utendaji wa utambuzi na kumbukumbu ya muda mfupi.
CHANZO CHA PICHA,
GETTY IMAGES
Hatahivyo, matumizi ya kupita kiasi yanaweza kusababisha athari mbaya, kama vile woga, kukosa usingizi au mapigo ya moyo kuongezeka, kwa hivyo inashauriwa kudhibiti matumizi yako.
Kwa upande mwingine, tuna chai, kinywaji kinachotoka China ambacho kimeshinda sayari nzima.
Kuna aina kadhaa, zinazojulikana zaidi ni chai ya kijani, chai nyeusi, chai nyeupe, na chai ya oolong, zote zinatokana na mmea wa Camellia sinensis. Kama tulivyosema hapo awali, ina kafeini, ingawa kiasi halisi kinategemea aina ya chai na njia yake ya kuitayarisha.
Chai ya kijani, haswa, inajulikana sana kwa kuwa na antioxidant, kutokana na polyphenols, kama vile catechins inayoimarisha afya, kuzuia na kutibu magonjwa.
Utafiti umeonesha kuwa hutoa athari ya kinga kwenye mfumo wa moyo na mishipa na inaweza kusaidia kupunguza hatari ya magonjwa sugu kama vile shinikizo la damu au kisukari cha aina ya 2.
Pia, tofauti na kahawa, chai ya kijani ina L-theanine, asidi ya amino ambayo inakuza utulivu bila kusababisha usingizi. Hii huleta hisia ya ""tahadhari tulivu,"" ambayo inaweza kuwa nyepesi kuliko ile inayozalishwa na kahawa.
CHANZO CHA PICHA,
GETTY IMAGES
Hatimaye, baadhi ya tafiti zinaonesha kuwa matumizi ya kawaida ya chai ya kijani yanaweza kupunguza hatari ya aina fulani za saratani, kama vile saratani ya matiti na kibofu, ingawa matokeo yake bado hayajakamilika.
Chai nyeusi, kwa upande mwingine, ina caffeine zaidi kuliko chai ya kijani. Imeoneshwa kusaidia kuboresha utendakazi wa utambuzi na kumbukumbu kama ilivyo kahawa, ingawa kwa kiasi kidogo sana.
Aidha, inajulikana kwa athari zake nzuri kwa afya ya moyo na mishipa, kwani matumizi ya mara kwa mara yanaweza kusaidia kupunguza viwango vya mafuta mabaya (LDL) na kuimarisha hali ya mishipa ya damu.
Athari hizi zinaweza kulinganishwa, na hata kuongezea, na faida zinazotolewa na kahawa katika suala la afya ya moyo na mishipa, kwa taratibu tofauti.
Kuna mimea na maandalizi ambayo kitamaduni au maarufu kama ""chai"" ambayo sio ya jenasi ya Camellia: chai ya mwamba, aina maalum ya chai ya kijani kibichi au chai ya oolong inayopatikana kwenye maeneo ya milima yenye miamba, hasa nchini China. Chai ya rooibos, chai ya chamomile, chai ya punda, chai ya linden, chai ya mint, chai ya hibiscus, chai ya lemon verbena, chai ya rosemary, chai ya elderberry, nk.
CHANZO CHA PICHA,
GETTY IMAGES
Mimea hii haina kafeini au ina sifa za kusisimua kama vile chai halisi (C. sinensis), ingawa inathaminiwa kwa sifa mbalimbali za dawa au ladha yake.
Vikombe vyote viwili vya kahawa na chai ni chaguo nzuri. Kama tulivyosema, zote mbili zina kafeini kwa viwango tofauti, ambavyo huathiri jinsi zinavyoathiri kiwango cha nishati na mkusanyiko.
Ingawa kahawa hutoa kichocheo cha haraka na chenye nguvu zaidi, chai, hasa chai ya kijani, hutoa kichocheo laini na cha muda mrefu, na faida za kiafya kutokana na antioxidant na L-theanine.
Kwa hiyo, kwa wale ambao wanatafuta mbadala wa chini ya makali ya kahawa au wanataka kupata faida ya antioxidant inayopatikana, chai pia inaweza kuwa chaguo bora.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Brice Nguema: Aliongoza mapinduzi, akavua magwanda na sasa ni rais mtarajiwa Gabon katika uchaguzi wa kesho",11 Aprili 2025,"Miaka mitano tu iliyopita, hakuwa maarufu kwa Umma wa Gabon.
Alikuwa amekaa nje ya nchi kwa miaka 10 baada ya kutimuliwa kutoka kwa jamaa wa ndani wa familia ya Bongo, ambayo hadi Agosti 2023 ilikuwa imetawala Gabon kwa karibu miaka 56.
Jenerali Oligui Nguema aliporejea, alipanda kimya kimya hadi nafasi ya juu zaidi ya jeshi. Sasa, baada ya miezi 19 kama mkuu wa muda wa taifa la zaidi ya milioni mbili, ndiye anayependekezwa sana kushinda uchaguzi wa rais wa Aprili.

Mwanaume huyu mwenye umri wa miaka 50 amejizolea sifa kwa kutaifisha baadhi ya mali zinazomilikiwa na mataifa ya kigeni, kupanua sauti katika taasisi za kisiasa kwa kuruhusu wapinzani na wahusika wa mashirika ya kiraia, kuimarisha miundombinu na kulipa malimbikizo ya pensheni ya wafanyakazi.
Kati ya mataifa matano ya Afrika Magharibi na Kati ambayo yamevumilia mapinduzi tangu 2020, Gabon ya Oligui Nguema ndiyo pekee iliyorejea katika utawala wa kiraia uliokaribia au kudumisha uhusiano wa karibu na ukoloni wao wa zamani wa Ufaransa.
Lakini Gabon inasalia kukabiliwa na madeni, kukatwa kwa umeme mara kwa mara, na malalamiko kwamba wanajeshi waliofanya mapinduzi wanaonekana kubaki madarakani licha ya kuahidi kuwakabidhi raia.
Brice Oligui Nguema alizaliwa katika jimbo la kusini-mashariki la Haut-Ogooué.
Eneo hilo ni ngome ya familia ya Bongo na wengine hata wanasema Oligui Nguema ni binamu wa Ali Bongo.
Oligui Nguema alimfuata baba yake na kutafuta taaluma ya kijeshi. Akiwa na umri mdogo sana, alijiunga na kikosi chenye nguvu cha Walinzi wa Republican cha Gabon, baada ya kupata mafunzo katika Chuo cha Kijeshi cha Kifalme cha Meknes huko Morocco mnamo 1997.
Afisa huyo kijana mwenye kiburi haraka haraka aliwavutia wakuu wa kijeshi na kuwa msaidizi wa rais wa wakati huo Omar Bongo, baba yake Ali Bongo.
Inasemekana Oligui Nguema alikuwa karibu sana na rais, alihudumu kama dikteta hadi kifo cha Omar Bongo mwaka wa 2009.
""Yeye ni mtu ambaye hakutarajiwa [kuongoza Gabon] kwa wakati huu,"" Edwige Sorgho-Depagne, mchambuzi wa siasa za Afrika, alikiambia kipindi cha Newsday cha BBC.
""Katika miaka ya 2000, alikuwa mbali na nchi kwa muda... alikuwa karibu kusahaulika.""
Ali Bongo alipochukua nafasi ya baba yake mwaka wa 2009, Oligui Nguema alifukuzwa kazi. Lakini aliteuliwa kama mshirika wa kijeshi na alitumia takribani miaka 10 huko Morocco na Senegal.
Vyombo vya habari vya ndani vinaonesha kutokuwepo kwa jenerali huyo kwa muda mrefu kama ""mkimbizi"", lakini wasifu uliosomwa wakati wa kuapishwa kwake mnamo Septemba 2023 ulisema kwamba ""upendo wake kwa nchi ulimfanya aanze kazi ya kidiplomasia"".
CHANZO CHA PICHA,
EPA-EFE/REX/SHUTTERSTOCK
Bila kujali, mwanajeshi huyo mwenye bidii alionekana tena kwenye uwanja wa kisiasa wa Gabon mnamo 2018, alipochukua nafasi ya kaka wa kambo wa rais kama mkuu wa ujasusi wa Walinzi wa Republican.
Baada ya miezi sita tu katika kazi hiyo, Oligui Nguema alipandishwa cheo na kuwa mkuu wa Walinzi wa Republican. Alianzisha mageuzi ili kufanya kitengo kiwe na ufanisi zaidi katika dhamira yake ya msingi: kudumisha utawala.
Mshirika wa zamani wa karibu aliliambia shirika la habari la Ufaransa AFP kwamba jenerali huyo wakati huo alikuwa ""mtu mwenye maelewano, ambaye hatoi sauti yake, anayesikiliza kila mtu na kutafuta maelewano kwa utaratibu"".
Wasifu uliosomwa wakati wa kuapishwa kwa jenerali mwaka 2023 pia ulitoa vidokezo vya tabia yake: Anapenda mpira wa miguu na mpira wa mikono, anazungumza Kifaransa na Kiingereza, na ameoa na ana watoto.
Oligui Nguema pia anataka kujulikana kuwa mwaminifu, mnamo 2019 alianzisha operesheni ya ""mikono safi"", ambayo ililenga kukabiliana na madai ya ubadhirifu unaoongozwa na serikali.
Hata hivyo, jenerali huyo alishutumiwa kwa kulimbikiza pesa za umma.
Katika uchunguzi wa 2020, shirika la kupambana na ufisadi la Marekani OCCRP lilidai kuwa Oligui Nguema na familia ya Bongo walinunua mali ghali nchini Marekani kwa pesa taslimu. Jenerali huyo alisemekana alitumia $1m (£790,000) kununua majengo matatu.
""Nadhani iwe nchini Ufaransa au Marekani, maisha ya binafsi ni maisha ya binafsi ambayo [yanapaswa] kuheshimiwa,"" Oligui Nguema alisema akijibu.
CHANZO CHA PICHA,
REX/SHUTTERSTOCK
Miezi minane tu kabla ya kutwaa mamlaka, shirika la habari la taifa la Gabon liliripoti kwamba Oligui Nguema alikuwa amethibitisha hadharani uaminifu wake kwa urais wa Ali Bongo, ambao umedumu kwa miaka 14.
Lakini tarehe 30 Agosti 2023, saa chache tu baada ya Ali Bongo kutangazwa kuwa mshindi wa uchaguzi wa urais uliokuwa na utata, jeshi lilitangaza kufuta matokeo na kuchukua hatamu.
Rais akiwa katika kifungo cha nyumbani, Jenerali Brice Clothaire Oligui Nguema aliapishwa kuwa rais wa muda wa Gabon.
Jenerali huyo ameliambia gazeti la Le Monde la Ufaransa kwamba watu wa Gabon wametosheka na utawala wa Ali Bongo, na kwamba rais hakupaswa kuwania muhula wa tatu.
""Kila mtu anazungumza kuhusu hili lakini hakuna anayechukua jukumu,"" alisema. ""Kwa hiyo jeshi liliamua kufungua ukurasa.""
Umoja wa Mataifa, Umoja wa Afrika na Ufaransa zililaani mapinduzi hayo ya nane kufanyika Afrika Magharibi na Kati tangu 2020.
Lakini Oligui Nguema anaonekana kushinda sehemu kubwa ya umma. Pia amefanikiwa kuunganisha jeshi ambalo limegawanyika kwa misingi ya kikabila.
Iwapo atachaguliwa, ameahidi kuleta mseto wa uchumi, kuifanya serikali kuwa na ufanisi zaidi, kuimarisha udhibiti wa makazi na kuhamasisha kurejea kwa watu wa Gabon wanaoishi katika nje ya nchi hiyo.
Ahadi nyingi kati ya hizi zilijengwa juu ya maendeleo ambayo tayari yamefanywa na utawala wake, ambao umekuwa na nia ya kuonesha kuwa unakandamiza urasimu kupita kiasi.
Akiwa mtu ambaye ameshutumiwa kwa ufisadi na ametumia muda mwingi wa kazi yake katika safu ya ndani ya Wabongo, bado anajitahidi kutoa mwanzo mpya wanaotamani watu wa Gabon.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,'G-55 na No Reform No Election' zinavyoiweka CHADEMA njia panda ya kisiasa,8 Aprili 2025,"Ingawa yapo mabadiliko kadhaa yamefanyika mwaka jana kusainiwa kwa Sheria inayosimamia uchaguzi Mkuu wa Rais, wabunge na madiwani ya mwaka 2024, Sheria ya Tume Huru ya Taifa Ya Uchaguzi namba mbili ya 2024 na Sheria ya Marekebebisho ya Sheria ya Vyama vya Siasa namba tatu ya mwaka 2024, CHADEMA inayaona kama 'danganya toto'.
Ikapitisha azimio au msimamo wa ""No Reforms, No Election"" unaolenga kuzuia uchaguzi mkuu wa mwaka huu, mpaka kufanyike marekebisho makubwa ya mifumo na sheria za uchaguzi, kwa kile inachodai sheria na mifumo ya uchaguzi iliyopo sasa inaipendelea zaidi chama tawala.
Msimamo huo sasa unaonekana kukipitisha chama hicho kwenye mtihani mkubwa wa kuamua mustakabali wake kisiasa, hasa baada ya kibuka wanaoupinga likiwemo kundi la wanachama wanaojiita G-55 waliojitokeza hadharani, na kukoleza migawanyiko ya ndani inayotishia ushawishi wake na umoja wake.
CHANZO CHA PICHA,
THE GUARDIAN
Mwaka 1993, kuliibuka kundi la wabunge 55 waliojiita G-55 ndani ya Chama tawala chini humo, Chama cha Mapinduzi (CCM), lililotaka mabadiliko ndani ya chama ya kuleta Serikali ya Tanganyika ndani ya Tanzania. Lilitikisa sana utawala wa Rais wa wakati huo, Ally Haasan Mwinyi, na lilionekana kama kundi la waasi.
Kama si kuingilia kati kwa viongozi wakuu akiwemo Rais wa kwanza wa Tanzania, Mwalimu Julius Nyerere, leo pengine kungekuwa na mpasuko zaidi ndani ya chama na kubadili siasa za nchi kwa miaka mingi. Harakati za kundi hilo, zimesalia kuwa historia kubwa Tanzania.
Miaka 32 baadae linaibuka kundi lingine G-55 ndani ya CHADEMA, linaloupinga wazi Msimamo wa No Reform, No Election.
'Wanaotaka uchaguzi ni wengi kuliko wanaotaka kuzuia uchaguzi, kwa sababu hawaoni huo muujiza wa kuzuia uchaguzi', anasema John Mrema, mmoja wa wanachama wa G-55.
No Reforms, No Election, ni msimamo wa kisera wa chama hicho uliopitishwa na Kamati Kuu katika kikao chake cha Disemba 2-3, 2024 chini ya mwenyekiti aliyepita, Freeman Mbowe kabla ya kupata baraka ya Mkutano mkuu wa Januari 21, 2025 ulioongozwa na Mbowe, mkutano ambao pia ulimchagua mwenyekiti mpya, Tundu Lissu.
Kwa kupinga namna ya utekelezaji wa msimamo huo wa chama, kundi la G-55 linaonekana kuwa kundi lingine la 'uasi' ndani ya chama, linaloasi maamuzi yaliyopitishwa na vikao halali vya vyama. Hii ni dhana inayojengwa na dhana nyingine inayohusisha makovu ya uchaguzi uliopita wa ndani wa chama, uchaguzi wa Januari, 2025. Ulikuwa uchaguzi wenye mvutano mkali kuwahi kutokea kwenye siasa za vyama vingi Tanzania. Lissu akimbwaga kigogo aliyeongoza chama kwa miaka zaidi ya 20, Mbowe katika nafasi ya Uenyekiti kwa kupata kura 513 dhidi ya 482 alizopata Mbowe.
'Uchaguzi wa ndani ndio mzizi wa yote, ukitizama asilimia kubwa ya wanaopinga No Reforms, No Election walikuwa wafuasi wa Mbowe, unategemea nini?"", anasema Boniface Charles Mkazi wa Salasala. Hata hivyo dhana hii inapingwa vikali na John Mrema ""sio kweli', akisema wapo miongoni mwao walikuwa wakiumuunga mkono Lissu.
Dhana ya tatu, ni kuhusishwa kwa G-55 na wapinzani wa CHADEMA walio nje ya chama, wanaotajwa kufadhili kundi hili.
""Hii ni project ina pesa nyingi, wachache wanaoiongoza kwa nyuma ni wanufaika wazuri sana pamoja na watu wao walioko upande wa pili"", anaandika Godbless Lema, kwenye mtandao wake wa X na kuongeza ""Nitanyoosha rula, yaliyofanyika darini yatawekwa hadharani'.
Pengine hii itasalia kuwa dhana mpaka yatakapobainika dhahiri hadharani hapo mbeleni.
CHANZO CHA PICHA,
GETTY IMAGES
Historia ya vyama vya siasa vya upinzani nchini Tanzania inatoa funzo kubwa kuhusu athari za migawanyiko ya ndani. Vyama vingi vya upinzani vimekumbwa na matatizo ya kuvunjika na kupoteza nguvu kutokana na migawanyiko ya ndani ya kisiasa, na hii inafanya kuangalia mgogoro wa CHADEMA kuwa na umuhimu mkubwa katika kuielewa hatma ya chama hicho.
Chama cha wananchi (CUF), kiliwahi kuwa chama kikuu cha Upinzani hasa Visiwani Zanzibar ilipokuwa ngome yake, ni mfano muhimu wa chama kilichopitia mgogoro wa ndani mkubwa na hatimaye kupoteza nguvu kubwa kisiasa. Mzozo kati ya Mwenyekiti, Profesa Ibrahim Lipumba na aliyekua Katibu wake, Maalim Seif Sharif Hamad, ukaua nguvu kubwa ya CUF bara na Visiwani. Japo Chama hicho kinaendelea kupumua, lakini uhai wake leo, hauwezi kufika hata robo ya uhai wa CUF ya miaka ya 1990 na 2000.
Hadithi inafanana na chama NCCR Mageuzi, kilichokuwa chama kikuu cha upinzani kwa upande wa bara katika uchaguzi mkuu wa kwanza wa vyama vingi mwaka 1995.
Mwenyekiti wa NCCR Mageuzi wakati huo na Waziri wa zamani wa mambo ya ndani, Augustine Mrema, alishika nafasi ya pili kwenye uchaguzi wa Rais dhidi ya Benjamin Mkapa wa CCM, kwa kupata 27.7% ya kura. Ndiye aliyemfanya baba wa Taifa, Mwalimu Julius Nyerere kupanda jukwaani kumpigia 'debe' Mkapa. Lakini migogoro ya ndani ya chama, ikakiporomosha chama hicho mpaka leo.
Kwa CHADEMA, mgogoro wa sasa na ilichokipita katika uchaguzi wao wa ndani wa Januari, unaonyesha wazi kuwa hauko mbali na mifano ya karibu ya vyama vya upinzani nchini Tanzania vilivyokuwa na nguvu zaidi yake lakini vilipoteza nguvu hiyo na umaarufu kutokana na migawanyiko ya ndani.
Hii inaonyesha wazi kwamba kama kitaendelea kuikumbatia migogoro hii ya ndani kinaweza kupita na kuishia kule kule ilikopita CUF na NCCR-Mageuzi: kupoteza umaarufu wake na nafasi yake katika ushindani dhidi ya chama tawala.
CHANZO CHA PICHA,
GETTY IMAGES
Mivurugano ndani ya CHADEMA ni ya kihistoria. Ilianza muda mrefu, tofauti yake ni ukubwa, wahusika na mazingira ya mizozo husika. Ukiacha ya Chacha Wangwe, Mwaka 2013 -2015 aliyekuwa naibu katibu mkuu wa chama hicho, bwana Zito Kabwe, pamoja na mjumbe wa kamati kuu ya CHADEMA, Dk.Kitila Mkumbo na mwenyekiti wa CHADEMA mkoa wa Arusha, Samson Mwigamba walivuliwa uongozi kwenye chama na baadaye kufukuzwa kwa kile kilichoelezwa kutaka 'kumpindua' Mbowe.
Waraka wa mwaka 2013, uliotaja wahusika wake kwa majina ya M1, M2 na M3, ulieleza kutaka mabadiliko makubwa ndani ya chama ukimuelezea Zitto kama kinara atakayesimamia mabadiliko hayo kuchukua nafasi ya Mbowe. Japo Zitto alisema waraka ulimuhusu yeye lakini hakuwa ameuona mpaka alipoitwa kwenye Kamati Kuu, CHADEMA ilivuka kwa kiasi chake mgogoro huu.
Baada ya uchaguzi wa Oktoba 2015, CHADEMA ikaanza kuwa na migogoro ya ndani na wabunge wa chama hicho walioanza kuunga mkono juhudi kwa kuamia CCM. Hapo hapo ikawa na kitendawili cha ama iwasilishe majina ya wabunge wa viti maalum ama la ili waweze kuteuliwa kuingia bungeni, kwa kuwa hawakukubaliana na matokeo ya urais.
Mzozo ukaibuka baada ya kundi la wabunge 19 wanawake wakiongozwa na Halima Mdee, walipachikwa jina la utani la 'Covid-19' kutoka Chadema kufanya uamuzi wenye utata wa kwenda bungeni na kuapishwa na kuwa wabunge wa Bunge la 12.
Mpaka leo bunge linakwenda kuvunjwa chini ya miezi mitatu ijayo, mzozo huo hauna hatma. CHADEMA iliwafukuza, lakini wabunge hao wameendelea kuwepo mpaka leo.
Mgogoro ulioliingiza mpaka Bunge la Jamhuri ya Muungano wa Tanzania na Tume ya Taifa ya Uchaguzi, maswali yakiwa mengi. Wameteuliwaje? na nani? na nani kapeleka majina bungeni wakati CHADEMA imekataa kutoa ridhaa?Chama kikaja kuwafukuza, lakini wapo bungeni, kwanini? ikiwa sheria inasema Mbunge lazima atokane na chama, na akifukuzwa uanachama na ubunge wake unakoma?
Kwa muktadha wa mgogoro wa sasa, na ukaribu wa muda wa Uchaguzi Mkuu, mazingira yanaiweka njia panda CHADEMA.
CHANZO CHA PICHA,
GETTY IMAGES
CHADEMA sasa iko kwenye njia panda. Kila upande (wanaounga na wasiounga mkono No reform, No Election) una hoja yenye nguvu, lakini pia kila uamuzi unakuja na gharama zake. Kusimamia msimamo wa ""No Reforms, No Election"" kunaweza kuipa taswira ya chama cha msimamo thabiti, lakini pia kunaweza kuwaweka wanachama wengi nje ya mfumo wa siasa kwa miaka mingine mitano.
Kwa upande mwingine, kuwaruhusu wanachama kushiriki uchaguzi huku msimamo wa kitaifa wa chama ukiendelea unaweza kuonyesha ustahimilivu na ufanisi wa kisiasa, lakini pia kuna hatari ya kupokea lawama za kutokuwa waaminifu kwa misingi ya harakati.
Lakini vyovyote itakavyokuwa lazima CHADEMA iamua kusuka ama kunyoa. Ama wote waendelee na msimamo ama wote wauache msimamo wa No reform, No Election.
Ikiamua kuendelea na msimamo Je CHADEMA itaweza kuikabili dola kuzuia Uchaguzi? ni jambo rahisi? kwa gharama ipi na ya nani? pengine inazo mbinu, ni jambo la kusubiri. Makamu Mwenyekiti wa CCM, Tanzania Bara, Stephen Wasira, na Emmanuel Nchimbi, katibu Mkuu wa CCM na Mgombea mwenza (Makamu wa Rais) kwa Mgombea Urais Dkt. Samia Suluhu Hassan katika uchaguzi mkuu wa mwaka huu wa 2025, kwamba uchaguzi upo na hakuna mamlaka yenye uwezo wa kuzuia uchaguzi usifanyike.
Wapo wanaojaribu kuwatoa kwenye njia panda waliyo nayo CHADEMA. Mratibu wa Mtandao wa Watetezi wa Haki za Binadamu (THRDC), Onesmo Ole Ngurumwa yeye anashauri chama hicho kuketi meza moja na G55′ ili kumaliza mzozo.
""Rafiki zangu Lissu , Heche (John ) Lema (Godbless) na Mnyika (John) tafuteni namna mkae na G55 yenu. Tupo tayari kusaidia majadiliano haya kati ya uongozi wa chama na G55 ili tuendeleze utamaduni wa mazungumzo pale tunapotofautiana kimitazamo,"" amesema.
Lakini kama Ilishindikana kukaa pande mbili wakati huo wa mizozo ya kina Zitto Kabwe na Mkumbo, haionekani kuwezekana kwa kina Halima Mdee na wabunge wenzake 19, itawezekana kwa kina John Mrema leo na G-55? Maswali haya ndiyo yanazidi kuongeza mjadala wa hoja ya mustakabali wa chama hicho.
Kwa sasa, uongozi wa CHADEMA unapaswa kutumia busara ya hali ya juu. Kupuuza hoja za G-55 kunaweza kuwa kosa la kisiasa, lakini kuzisikiliza kunaweza kuwafanya waonekane dhaifu, kosa lingine. Vyovyote itakavyokuwa, kujenga mshikamano na kuepuka kile kilichowapata vyama kama CUF na NCCR-Mageuzi ndiyo njia pekee ya kukiepusha kupoteza nguvu na ushawishi wake.
Imehaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi kubwa 5 za Soka Ulaya jioni hii: Baada ya Mo Salah sasa Virgil van Dijk,11 Aprili 2025,"Ni jambo kubwa kwa Liverpool huku Salah akiwa na kiwango kizuri msimu huu, na kuisaidia klabu hiyo kukaribia kutwaa taji lao la 20 la ligi.
Mchezaji huyo wa kimataifa wa Misri ameisaidia Liverpool kuwa kileleni mwa Ligi Kuu ya England akiwa amefunga mabao 27 na kutoa asisti 17.
Salah ameshinda Ligi Kuu, Ligi ya Mabingwa, Kombe la FA na Vikombe viwili vya Ligi pamoja na Kombe la UEFA Super Cup, Kombe la Dunia la Klabu ya FIFA huko Liverpool.
Salah anasema ""Bila shaka nimefurahi sana,"" aliambia tovuti rasmi ya Liverpool. ""Tuna timu kubwa sasa. Kabla pia tulikuwa na timu kubwa. Lakini nimesaini kwa sababu nadhani tuna nafasi ya kushinda mataji mengine na kufurahia soka langu.
Mlinzi wa timu hiyo, Virgil van Dijk nae atasaini mkataba mpya wakati wowote baada ya kufikia makubaliano na Liverpool.
CHANZO CHA PICHA,
GETTYGOAL
Mshambuliaji wa Eintracht Frankfurt, Hugo Ekitike amekoleza tetesi za uhamisho wake kuelekea Arsenal! baada ya kuchapisha picha inayofananisha ushangiliaji wake unaofanana kabisa na ushangiliaji wa nguli wa zamani wa Arsenal, Thierry Henry dhidi ya Tottenham (Goal.com)
Alichapisha picha hiyo baada ya mchezo dhidi ya Tottenham Hotspur. Nyota huyo mwenye umri wa miaka 22, alianza kuifungia Eintracht Frankfurt katika pambano lao la Ligi ya Europa dhidi ya Hotspur Alhamisi usiku kwa bao kali, lakini ni shangwe yake ambayo ilivutia macho ya mashabiki wa Arsenal, wakisema ni dalili anatajiunga Arsenal.
CHANZO CHA PICHA,
GETTY IMAGES
Kocha wa Chelsea, Enzo Maresca anasema: ""Namba tisa yangu iko kamili kabisa na ni Nico Jackson. Tayari tuna namba tisa"".
""Na kwa kuwa sasa Sasa si kipindi cha majira ya kiangazi. Kama tunaweza kupata anayefanana na Nico, basi sawa. Nimesema mara nyingi, na mnaweza kuona pia, tukiwa na Nico timu yetu huwa bora zaidi. Nico ndiye tunayemhitaji"". (Chelsea Press)
Nahodha wa zamani wa Arsenal Patrick Vieira anafikiriwa kuwa kocha mpya wa Roma, kulingana na Sky nchini Italia.
Vieira kwa sasa ni kocha wa Genoa na amewaongoza hadi nafasi ya 12 kwenye ligi.
Sky nchini Italia wanaripoti kwamba Stefano Pioli, Maurizio Sarri na Vincenzo Montella pia wanazingatiwa, huku Vieira akiwa wa nne kwenye orodha hiyo.
Vieira alistaafu soka mwaka wa 2016 na amekuwa meneja katika klabu ya New York City FC inayoshiriki Ligi ya MLS, Nice kwenye Ligue 1, Crystal Palace, Strasbourg na Genoa tangu 2024.
Kwa mujibu wa Catalunya Radio, Barcelona inamuania mlinda mlango wa Real Sociedad Alex Remiro ambaye amepangwa kuwasili Camp Nou siku zijazo.
Ripoti hiyo inasema kwamba mawasiliano tayari yamefanywa na wawakilishi wa kijana huyo mwenye umri wa miaka 30 kuhusu uhamisho hapo baadaye.
Huku mchezaji huyo wa kimataifa wa Hispania akiwa na kandarasi hadi 2027, inaelezwa kwamba uhamisho wa 2026 unawezekana kwa Barcelona kutokana na bei ya Remiro kupunguzwa.
Remiro amekuwa na Real Sociedad tangu 2019, na amekuwa akiimarika kila msimu.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi za soka Ijumaa: Man City wamtaka Udogie wa Spurs,11 Aprili 2025,"Klabu za Arsenal, Chelsea, Liverpool, Newcastle na Spurs zimekutana au kufanya mazungumzo na wawakilishi wa mlinzi wa Uhispania mzaliwa wa Uholanzi Dean Huijsen, kabla ya uamuzi kufanywa kuhusu hatma ya mchezaji huyo wa Bournemouth mwenye umri wa miaka 19. (Athletic)
CHANZO CHA PICHA,
GETTY IMAGES
West Ham inafikiria kumnunua mlinda lango wa Southampton na Uingereza Aaron Ramsdale, 26 msimu wa joto. (Times )
Real Betis wanashikilia pauni milioni 35 huku Chelsea ikiongezajuhudi za kumnunua winga wa Uhispania Jesus Rodriguez, 19. (Mail, external)
Newcastle inajiandaa kuwasilisha dau la kumnunua ofa kipa wa Burnley James Trafford, 22, na inataka kumsajili Muingereza mwenzake Dominic Calvert-Lewin, 28, huku mkataba wa mshambuliaji huyo wa klabu ya Everton ukitarajiwa kumalizika mwishoni mwa msimu huu. (Football Insider )
Klabu ya Uholanzi ya PSV Eindhoven ina nia ya kutaka kumnunua winga wa Ipswich Muingereza Jack Clarke, 24, msimu huu wa joto. (Football Insider)
Atalanta itatarajia kuanza ofa ya zaidi ya £51m (euro milioni 60) kwa mshambuliaji wa zamani wa Everton Ademola Lookman, 27, huku mchezaji huyo wa kimataifa wa Nigeria akitarajiwa kuondoka katika klabu hiyo ya Italia mwishoni mwa msimu huu. (Calciomercato)
Barcelona wamepunguza shauku yao ya kumnunua mlinzi wa Bayer Leverkusen na Ujerumani Jonathan Tah, 29, ambaye mkataba wake na klabu hiyo ya Bundesliga unamalizika tarehe 30 Juni. (Sport )
CHANZO CHA PICHA,
GETTY IMAGES
Kocha wa Genoa Patrick Vieira yuko mbioni kuwa kocha mpya wa Roma, huku kiungo huyo wa zamani wa Arsenal na Ufaransa akiwa kwenye orodha ya wachezaji wanne wanaowania kibarua hicho. (Sky Sport Italia )
Mkurugenzi wa soka wa Barcelona Deco amemteua mchezaji wa kimataifa wa Uhispania wa Real Sociedad Alex Remiro, 30, kuchukua nafasi ya Mjerumani Marc-Andre ter Stegen, 32, kwa nafasi ya mlinda lango wa klabu hiyo. (Catalunya Radio)
Imetafsiriwa na Lizzy Masinga na kuhaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi kubwa 5 za soka jioni hii: Bruno Fernandes mbadala wa De Bruyne pale City?,10 Aprili 2025,"Sheringham, ambaye alikuwa sehemu ya kikosi cha klabu hiyo kilichoshinda makombe matatu mwaka 1999, ameiambia casinoapps.com: ""Unajua, tulichosikia tu kutoka kwa Manchester United ni kwamba kila mchezaji wa kiwango cha juu ana bei yake, hakuna ambaye hawezi kuuzwa kwa sababu ya fedha, basi labda dili la Bruno kujiunga na Manchester City kama De Bruyne Beck linawezekana.
""Manchester United inahitaji kujijenga upya. Klabu ina hali mbaya. Watahitaji pesa kununua wachezaji.
""Ikiwa City watakuja na pauni milioni 100 kwa ajili Bruno Fernandes, mwenye umri wa miaka 30, labda wanaweza kufikiria kumuuza"".
CHANZO CHA PICHA,
GETTY IMAGES
Manchester United wanaripotiwa kuungana na Bayern Munich katika harakati zao za kumnunua mlinda mlango wa Brighton mwenye thamani ya pauni milioni 60 Bart Verbruggen
United tayari wamewasiliana na Brighton kujadili upatikanaji wa Verbruggen. Kipa huyo alijiunga na Brighton kutoka Anderlecht mwaka 2023 kwa takriban Euro milioni 20 (pauni milioni 17), na klabu hiyo inasemekana kutafuta angalau mara mbili ya kiasi hicho ikiwa wanataka kuachana na kipa wao chaguo la kwanza. Kwa mkataba unaoendelea hadi Juni 2028, Brighton hawana shinikizo la kumuuza na wana uwezekano wa kudai ada ya pauni milioni 60. (goal.com)
CHANZO CHA PICHA,
GETTY IMAGES
Wakala wa Ryan Gravenberch amefichua kwamba nyota huyo wa Liverpool ""angependa kucheza"" Real Madrid lakini akaeleza kwa nini uhamisho ""hauwezekani"".
Katika mahojiano na Marca, wakala wa Gravenberch, Jose Rodriguez alitoa muhtasari wa mawazo ya mchezaji huyo na matarajio ya hali ya juu tangu utoto wake. Alifichua kuwa vilabu vikuu vya Ulaya vimekuwa vikivutiwa na mteja wake tangu alipokuwa kijana, huku Barcelona na Real Madrid wakiwa miongoni mwa wawaniaji wake.
CHANZO CHA PICHA,
GETTY IMAGES
West Ham wanafikiria kumnunua mlinda mlango wa Southampton Aaron Ramsdale majira ya kiangazi, kwa mujibu wa The Times.
Inadaiwa mchezaji huyo mwenye umri wa miaka 26 ataruhusiwa kuondoka kwa timu iliyoshuka daraja kwa takriban pauni milioni 20, na anataka kusalia kwenye Ligi ya Premia ili kuhakikisha kwamba anahifadhi nafasi yake England.
Makipa wa sasa wa West Ham ni Lukasz Fabianski, ambaye kandarasi yake inamalizika msimu huu wa joto akiwa na umri wa miaka 40, na chaguo la kwanza Alphonse Areola, 32, ambaye amebakiza miaka miwili kwenye mkataba wake.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi za soka Ulaya Alhamisi: Man City jicho kwa Guimaraes,10 Aprili 2025,"Manchester City wanafikiria kutoa kati ya euro 50-60m (£42-51m) kwa kiungo wa AC Milan na Uholanzi Tijjani Reijnders, 26, licha ya hivi karibuni kusaini mkataba mpya hadi 2030. (Calciomercato)
CHANZO CHA PICHA,
GETTY IMAGES
Everton wanatarajia kumpoteza mlinzi wa kati wa England Jarrad Branthwaite, 22, msimu huu huku Manchester United na Tottenham zikimtaka. (Sun)
Chelsea na Newcastle wanavutiwa na mshambuliaji wa Benfica na Ugiriki Vangelis Pavlidis, 26, lakini wanakabiliwa na ushindani kutoka kwa Barcelona na Atletico Madrid. (Record)
Arsenal na Liverpool wanatafuta mbadala wa Alexander Isak huku Newcastle wakisisitiza kwamba hawatamuuza mshambuliaji wao wa Sweden mwenye umri wa miaka 25. (i paper)
CHANZO CHA PICHA,
GETTY IMAGES
Newcastle, Wolves na Brentford wanamtazama mlinda lango wa Angers na Ivory Coast Yahia Fofana, 24, kabla ya uhamisho wa pauni milioni 15 msimu wa joto. (Football Insider)
Chelsea wanaongoza katika kinyang'anyiro cha kumsajili kiungo wa kati wa Sunderland na England chini ya umri wa miaka 21 Jobe Bellingham, 19, mbele ya Manchester United, Arsenal, Tottenham, Brighton na Crystal Palace. (Caught Offside)
Leeds itasikiliza ofa kwa ajili ya mlinda lango wa Ufaransa Illan Meslier, 25, na kutumia fedha hizo kusajili mbadala wa chaguo la kwanza. (Football Insider)
Juventus wako tayari kumuuza kiungo wa kati wa Brazil Douglas Luiz, 26, msimu wa joto, lakini wanataka karibu euro 40m (£34m). (Tuttosport)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, simu hizi za mkononi ni hatari zaidi kwa maisha yako?",6 Aprili 2025,"Wanasayansi wamekuwa wakitafuta majibu ya maswali haya kwa miaka mingi. Lakini hakuna utafiti ambao umechapishwa hadi sasa kujibu maswali hayo kwa uwazi. Kwa hiyo, mjadala kuhusu suala hili unaendelea.
Tunajua kwamba mawasiliano ya simu huzalisha mawimbi ya sumakuumeme kupitia masafa ya redio. Mawimbi haya ni dhaifu sana kuliko mionzi ya ionizing kama vile ya X-rays. Mionzi ya ionizing hupenya kwenye tishu za mwili wa binadamu, kuharibu seli na kubadilisha muundo wa DNA.
Katika maisha yetu ya kila siku mawimbi ya redio yanapita; kutoka vituo vya redio hadi mionzi kutoka microwave. Inajulikana kuwa mionzi isiyo ya ionizing haina nishati ya kuharibu muundo wa DNA.
Hata hivyo, kulingana na taarifa kwenye tovuti ya Shirika la Saratani la Marekani (ACS), simu za mkononi huongeza hatari ya kupata uvimbe kwenye shingo na kichwa, na pia kwenye ubongo. Watafiti wa ACS wanashauri kutumia simu za rununu kwa muda mdogo kadiri iwezekanavyo.
Nguvu kubwa ya mawimbi ya redio hupasha joto tishu za mwili. Hii ni kanuni sawa na ambayo hutumika katika microwave ili ifanye kazi. Ingawa kiwango cha nishati ya mionzi inayotolewa kutoka na simu za mkononi ni ya chini sana na haiwezi kuongeza joto la mwili wa binadamu
CHANZO CHA PICHA,
GETTY IMAGES
Ili kupima hatari za kiafya zinazoweza kutokea, wanasayansi wamebuni kipimo cha SAR. Hiki kinaonyesha ni mionzi kiasi gani inafyonzwa na tishu za mwili wa mwanadamu wakati wa kutumia simu ya rununu.
Takwimu zinatofautiana kulingana na aina ya simu, na watengenezaji wanahitajika kutangaza kiwango cha mionzi katika simu. Taarifa hiyo hupatikana mtandaoni au katika mwongozo wa mtumiaji wa simu. Lakini watumiaji wa simu hawajali sana hii.
Ofisi ya Shirikisho ya Kinga dhidi ya Mionzi (BfS) imeunda hifadhidata maalum ili kulinganisha simu za zamani na mpya zilizo na viwango vya juu vya mionzi.
Simu kutoka China zinaongoza katika orodha ya zile zilizo na viwango vya juu zaidi vya mionzi, ikiwa ni pamoja na OnePlus na Huawei, na Lumia 630 ya Nokia.
Simu nyingine ni iPhone 7 (toleo la 10), iPhone 8 (toleo la 12) na iPhone 7 Plus (toleo la 15), Sony Experia XZ1 Compact (toleo la 11), ZTE Axon 7 mini (toleo la 13), Blackberry DTEK60 (toleo la 14).
Kwa bahati mbaya, hakuna ushauri wa kina juu ya kiwango salama cha mionzi ya simu ya mkononi. Kwa mfano, nchini Ujerumani kuna chombo cha serikali kinachoitwa Der Blaue Engel, ambacho kinaweka viwango kwa upande wa mazingira. Taasisi hii inachukulia simu za rununu kuwa salama, ikiwa ufyonzaji wa mionzi hauzidi wati 0.60.
Simu zote kwenye orodha ya hapo juu zinazidi kiwango hiki mara mbili. OnePlus 5T, ambayo inaongoza katika orodha, ina kiwango cha 1.68 watts / kg.
Simu za kisasa zilizo na mionzi ya chini kabisa: Sony Experia M5 (0.14), Samsung Galaxy Note 8 (0.17) na S6 edge+ (0.22), Google Pixel XL (0.25) Samsung Galaxy S8 (0.26) S7 edge (0.26).
Ili kujua kiwango cha mionzi katika simu yako, angalia mwongozo wake au tembelea tovuti ya mtengenezaji wa simu au tovuti ya Tume ya Shirikisho ya Mawasiliano ya Marekani.
CHANZO CHA PICHA,
GETTY IMAGES
Antena inayopitisha mawimbi ya redio iko ndani ya simu yako kwa sasa. Mawimbi yanapoteza nguvu yanapokuwa mbali na simu. Watumiaji wengi hushikilia simu masikioni mwao wakati wa kuzungumza. Kadiri antena inavyokaribia sikio, ndivyo mionzi inavyokuwa karibu nawe.
Kwa hiyo, unapaswa kupunguza muda unaotumia simu yako. Au tumia simu yako na kipaza sauti (loud speaker) au tumia vipokea sauti vya masikioni (ear phone), na hivyo utakuwa umeshiklilia simu mbali na kichwa chako.
Jaribu kutumia simu yako mahali penye mawimbi mazuri ya mnara. Kadiri mnara unavyopungua, ndivyo simu yako inavyotumia nguvu zaidi. Na ni bora kununua simu zenye mionzi ya chini.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mabadiliko ya tabianchi yanavyoathiri ladha ya bia,5 Aprili 2025,"Ladha ya bia inatengenezwa na mchanganyiko wa vimelea vya kemikali kutoka kenye malighafi tatu: 'Hops' maua ya kike pekee ambayo hutumika katika kutengeneza bia, hamira inayotumika kuchachusha bia, na shayiri.
Lakini sasa, mabadiliko ya tabianchi yanatishia uzalishaji wa vimelea viwili kati ya hivi – shayiri na hops. Trnka na wenzake wanasema kwamba mazao ya kiasili ambayo wazalishaji bia wanategemea kutengeneza bia – yanayoitwa hops za kiasili – yatakabiliwa na ""ugumu zaidi kulima.""
Utafiti wa Trnka unaonyesha kwamba uzalishaji wa maua au hops za kiasili umepungua kwa asilimia 20 tangu miaka ya 1970 katika baadhi ya maeneo makubwa yanayozalisha zao hilo barani Ulaya.
Utafiti wa Trnka unahitimisha kwamba viwango vya asidi vitapungua kwa asilimia 31 ifikapo mwaka 2050.
Je, bia inakutana na janga la kimapokeo? Je, nini kinachoweza kufanyika ili kuhifadhi ladha yake katika siku zijazo?
Bia, mojawapo ya vinywaji vinavyopendwa duniani, na kinywaji cha kileo kinachopendwa zaidi kwa kiasi, kimekuwa sehemu ya jamii tangu wanadamu walipogundua kilimo.
Ushahidi wa vinywaji vya pombe vilivyotengenezwa kutokana na nafaka vimepatikana kutoka maeneo mbalimbali kama vile Jiahu, tovuti ya Neolithic nchini China inataja 5700 KK, na jamii za awali za Uhispania za Andean, kama vile tamaduni ya Moche kuanzia Karne ya Pili hadi ya Nane BK.
Katika eneo la Mashariki ya Kati, maandiko na mihuri ya Mesopotamia inaonyesha bia ikinywewa.
Hivyo kuna ushahidi wa bia kutengenezwa kwenye kila bara la dunia ya kale.
CHANZO CHA PICHA,
GETTY IMAGES
Kwa kawaida bia hutengenezwa kwa kutumia viungo vinne: maji, shayiri iliyochachushwa, hamira na maua ya kipekee 'hops'.
Maganda ya shayiri yanamenywa kwenye maji ili kuzipa unyevu na kuanzisha mchakato wa kuota.
Kisha, yanachujwa na kukaushwa kwenye tanuru ili kuzuia yasiendelee kuota. Wakati yanapoanza kuota, huzalisha kemikali iitwayo amylase ambayo hubadilisha wanga ulio kwenye maganda kuwa sukari.
Sukari hizi ni muhimu kwa ladha ya bia, na pia humezwa na hamira na baadaye kuchachusha bia ili kutengeneza pombe.
Baada ya kukauka, shayiri hiyo inachomwa kwenye tanuru. Kadri muda wa kuchoma na joto linavyokuwa kubwa, ndivyo rangi ya mwisho inavyokolea na ladha inavyozidi kuwa tayari.
Baada ya hapo, shayiri iliyochachushwa inasagwa na kuunganishwa na maji ya moto ili kutoa sukari. Mchanganyiko huu kisha unachemshwa na maua maalum hops zilizokauka, kisha kupozwa hadi kufikia takribani 20°C (68°F).
Baada ya kupoa, hamira inaongezwa. Hatua ya kuchachusha huchukua wiki kadhaa, kisha bia inachujwa na kujazwa katika chupa.
Kabla ya Mapinduzi ya Viwanda na kuanzishwa matumizi ya tanuru na vyombo vya chuma, hops zilikuwa zikikaushwa juu ya moto, jambo ambalo lilileta ladha ya moshi mkali kwenye bia, anasema Shellhammer hadi baada ya Mapinduzi ya Viwanda na matumizi ya chuma kuwa maarufu.
Shayiri ina harufu na ladha tamu, hivyo hops ni muhimu katika kusaidia kupima ladha tamu na chungu kutoka kwenye hops.
""Ladha ya hops ilikua muhimu kama viungo vingine vya bia, badala ya kuwa shughuli tu ya kitaalamu katika mchakato wa kutengeneza bia.""
CHANZO CHA PICHA,
GETTY IMAGES
Utafiti kuhusu mabadiliko ya tabianchi uliofanywa na Trnka na wenzake ulilenga aina za hops za kiasili.
Kuongezeka kwa joto kunakosababishwa na mabadiliko ya tabianchi kumehamasisha mwanzo wa msimu wa kilimo wa hops za kiasili nchini Ujerumani na Czech kwa siku 13 kati ya mwaka 1970 na 2018, na pia kukomaa kwake kumekuwa mapema kwa siku 20.
Makadirio ya Trnka yanaonyesha kwamba ifikapo mwaka 2050, mavuno ya hops za kiasili yatapungua kati ya 4.1% na 18.4% ikilinganishwa na miaka ya 1989-2018, pamoja na kupungua kwa kiasi cha asidi, kutokana na ongezeko la joto na ukame unaoendelea kuongezeka mara kwa mara.
""Lakini, ikiwa unataka kulima hops zile zile ambazo mababu zetu walilima tangu karne ya 19, au hata kabla, hizi hops za kiasili ambazo zinathaminiwa sana ambazo ni maarufu sana nchini Czech, kuna namna za kubadilisha,"" anasema Trnka.
Aina mpya za hops zinatengenezwa ili kuwa kukabiliana zaidi na mabadiliko ya tabianchi, anasema Skypeck, lakini kutengeneza aina mpya ya hops kutoka mwanzo hadi uzalishaji kamili kunaweza kuchukua hadi miaka 10.
Kwa mfano, aina mpya inaweza kuonyesha upinzani zaidi kwa joto lakini bado inaweza kuhitaji kiasi sawa cha maji, anasema.
""Watengenezaji bia hutumia mbinu tofauti pia.
Wazalishaji bia nchini Marekani mara nyingi hawatumii aina moja tu ya hops katika bia zao, badala yake hutumia ladha na harufu tofauti ili kuunda upekee.
Kwa upande mwingine, watengenezaji bia wa Kijerumani wanaweza kupata hasara kutumia aina mpya za hops kwa sababu hawataki kubadilisha bia zao ambazo zimekuwa thabiti kwa miaka.""
CHANZO CHA PICHA,
GETTY IMAGES
Christian Ettinger, muasisi wa Hopworks Urban Brewery huko Portland, nchini Marekani anasema kuwa moja ya bia zao za kawaida inaweza kuwa na aina kati ya mbili na tano za hops, jambo linalomuwezesha mtengenezaji huyo kubadilisha utengenezaji kulingana na mabadiliko ya mavuno.
Upungufu wa maji ni moja ya sababu kuu za mavuno duni nchini Marekani, jambo linalosababisha gharama za hops kupanda, anasema Ettinger. ""Bia imekuwa kinywaji chenye kileo kinachopendwa zaidi kwa miaka 9,000, na sehemu ya hilo ni upatikaji wake wa bei nafuu.
Ni jukumu letu sisi kama waendelezaji kuhakikisha kuwa bado inapatikana kwa wote.""
Ettinger amekuwa akitengeneza bia kwa miaka 30 na katika kipindi hicho ameona jinsi sekta hiyo ilivyobadilika katika kukabiliana na mabadiliko ya tabianchi kwa kuanzisha mbinu za kilimo endelevu ambayo inahusisha kilimo cha mazao mengine kati ya mimea ya hops ili kudhibiti magugu, kupunguza mmomonyoko wa udongo, na kuboresha afya ya udongo ambayo ni kuongeza nyenzo za kikaboni zenye kaboni nyingi zinazoboresha uwezo wa udongo kuhimili maji.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Hizi ni sababu tano za kwanini ujianike juani,5 Aprili 2025,"Nchini Uingereza, miale ya jua ina nguvu ya kutosha ya kuzalisha vitamini D kuanzia Aprili hadi Septemba, hivyo unahitaji kuongeza viwango vya vitamini D katika miezi hii ya kiangazi.
Binadamu tunahifadhi vitamini D tuliyoikusanya wakati wa kiangazi katika hifadhi yetu ya mafuta ili kuitumia wakati wa baridi!
Wengi wetu tuna viwango vya chini vya vitamini D wakati wa majira ya baridi, ukosefu huo hupelekea magonjwa mbalimbali, ikiwa ni pamoja na shida ya kupoteza kumbukumbu, kukosa kinga mwilini, na kisukari.
CHANZO CHA PICHA,
GETTY IMAGES
Mwanga wa jua huongeza utoaji wa homoni ziitwazo serotonin katika ubongo wako, homoni ambazo hukufanya ujisikie utulivu na umakini.
Utafiti mmoja uligundua kuwa watu huwa na viwango vya juu vya serotonini katika damu zao wakati wa siku angavu ikilinganishwa na siku ya mawingu.
Pia waligundua kuwa kiwango cha uzalishaji wa serotonini kwenye ubongo kina uhusiano wa moja kwa moja na muda ambao kuna mwangaza wa jua.
Kuna baadhi ya tafiti zinaeleza, mwanga wa moja kwa moja wa jua, unaweza kusababisha seli za ngozi yako kuzalisha homoni za endorphins, ambazo pia hukufanya ujisikie vizuri!
Mwangaza wa jua pia hupunguza shinikizo la damu moja kwa moja. Wanasayansi kutoka Chuo Kikuu cha Edinburgh walifanya utafiti. Ikiwa utaweka mkono wako kwa dakika 20 tu juani, zinatosha kuongeza uzalishaji wa gesi ya Nitric oxide (NO) kwenye ngozi yako.
Gesi hii husababisha mishipa yako ya damu kupanuka, na kupunguza shinikizo la damu. Kwa hivyo kuna sababu nyingi za kuhakikisha unapata vitamini D.
CHANZO CHA PICHA,
GETTY IMAGES
Vitamini D ni muhimu kwa afya ya mifupa, haijalishi umri wako, na hukufanya uwe na nguvu zaidi. Utafiti wa hivi karibuni uligundua kuwa kula vitamini D kunaboresha nguvu ya misuli ya wanariadha, kwa kuchochea ukuaji wa seli za misuli.
Pia kuna ushahidi kwamba Vitamin D vinasaidia kukukinga na maambukizi ya njia ya upumuaji na kuongeza uimara wa mfumo wako wa kinga ya mwili.
CHANZO CHA PICHA,
GETTY IMAGES
Ni kweli kwamba unaweza kupata baadhi ya vitamini D kutoka katika chakula, lakini ni vigumu sana kupata vitamini D vya kutosha kutokana na chakula pekee.
Vyanzo bora vya vitamini D ni samaki wa mafuta. Lakini kula vya kutosha ili kupata vitamini D unavyohitaji itakuwa ngumu. Kwa bahati nzuri, ni rahisi kuvipata kupitia jua. Mara tu mwanga wa jua unapopiga ngozi yako, mwili wako unaweza kunyonya mionzi na kuibadilisha kuwa kirutubisho hiki chenye nguvu.
CHANZO CHA PICHA,
GETTY IMAGES
Kiasi cha jua unachohitaji ili kupata kiwango bora cha vitamini D kinategemea aina ya ngozi yako na mahali unapoishi. Jambo muhimu zaidi ni kutounguza ngozi yako.
Ngozi nyeusi zina rangi inayoitwa melanin ambayo huwa ni kama kinga ya asili ya jua, hunyonya mionzi ya jua na kuilinda ngozi dhidi ya uharibifu.
Unaweza kufikiria kuwa kupigwa na jua kwenye uso wako inatosha lakini ili kufaidika zaidi, unapaswa kuweka wazi mikono na miguu yako pia. Unatakiwa utoke nje hata ikiwa kuna mawingu, kwani bado unaweza kupata mionzi hii hata kama kuna wingu jepesi.
Huenda umewahi kusikia kuwa haitakiwi kwenda nje katikati ya mchana, wakati jua ni kali zaidi, lakini kutembea wakati wa mchana ni njia bora ya kupata dozi yako ya vitamini D ya kila siku.
""Kwenda nje wakati wa mchana, ndipo unapotengeneza vitamini D nyingi zaidi,"" anasema Prof Ann Webb kutoka Chuo Kikuu cha Manchester. Ushauri huu ni kwa watu wanaosihi Uingereza tu na sio katika nchi ambazo jua ni kali sana.
Ikiwa utatoka nje kwa muda mrefu sana, kuna hatari ya ngozi yako kuungua, hivyo ni muhimu kuilinda ngozi yako. Hakikisha umeuifunika au kujipaka mafuta ya kuzuia jua.
Pengine unatamani ukae juani kwa muda mrefu, lakini vitamini D nyingi hutengenezwa dakika za mwanzo tangu miale ya jua ianze kukupiga. Na kupunguza muda wa kukaa juani, ni njia bora ya kuzuia ngozi kutoungua.
Wakati wa miezi ya baridi, unaweza kula vitamini D. Mikrogramu 10 ni kiwango mwafaka kufurahia manufaa mbalimbali ya vitamini hivi.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mpishi anayetumia kuvu kutengeneza chakula kitamu,4 Aprili 2025,"Babake Wayu-Hill-Maine ana asili ya Cuba, lakini walihamia Norway. Wazee wa mama yake walikuwa na asili ya Kihindi ambao walihamia Sweden kutoka Kenya.
Wakati akikuwa, Mama yake alitoa mafunzo ya mapishi ya Kihindi kwa majirani zake. Kwa hiyo, nyumba yao ilikuwa daima na harufu ya vyakula mbalimbali kutoka duniani kote.
Kwa sababu watu wa tamaduni mbalimbali waliishi nyumbani mwao, walikuwa na viungo na vyakula vitamu kutoka tamaduni mbalimbali ulimwenguni. Hilo lilimfanya kuwa na nia ya kujaribu mapishi mapya kwa kuchanganya viungo hivi tangu akiwa na mdogo.
CHANZO CHA PICHA,
UC BERKELEY
Baada ya kumaliza shule, alisoma sanaa ya upishi katika shule maarufu za upishi huko Ulaya na Amerika. Kisha akahamia Marekani.
Huko, kwanza alifanya kazi kama karani wa duka na kisha kama mpishi katika mikahawa kadhaa, akiboresha ufundi wake zaidi. Mmiliki wa mkahawa alifurahishwa baada ya kuonja sandwich mpya aliyoitengeneza na hivyo kuamua kumpa kazi.
Alikuwa na ustadi wa kupika na wakati huo huo, nia ya kutumia sanaa ya upishi kwa msaada wa sayansi. Alimaliza elimu yake ya chuo kikuu huku akifanya kazi katika mikahawa. Kisha akajiunga na Chuo Kikuu cha Harvard kama mwanafunzi wa utafiti ili kusoma shahada ya udaktari katika biokemia mwaka 2020.
Chuoni alisoma athari za biokemikali - yaani vijidudu vya tumboni pale kemikali mbalimbali tunapozitia tumboni, ikiwa ni pamoja kupitia chakula.
Hill-Maine alikuwa na wasiwasi kuhusu kiasi kikubwa cha chakula kinachozalishwa na kupikwa na kutupwa. ""Theluthi moja ya chakula kinachozalishwa nchini Marekani kinatupwa,"" anasema.
Tafiti mbalimbali zinaonyesha kuwa kiasi kikubwa cha chakula kinapotea bure, si tu maganda ya mayai na maganda ya matunda.
CHANZO CHA PICHA,
UC BERKELEY
Nilipokuwa nikifanya kazi katika mikahawa, wataalamu wenzangu wa upishi wa Indonesia walinijulisha juu ya mlo uitwao ahnsam, ambao ni maarufu nchini mwao, hasa katika kisiwa cha Java Magharibi.
Chakula hiki hutengenezwa kutokana na mabaki baada ya kukamua mbegu za soya ili kupata tuwi la soya, na makapi yanayobaki baada ya kuponda karanga ili kupata mafuta.
Wanaongeza kiasi kidogo cha kuvu aina ya Neurospora kwenye mchanganyiko huo, kama vile kuongeza kiasi kidogo cha curd kwenye maziwa ili kutengeneza mtindi.
Kuvu huumua na kuchachusha mchanganyiko huo, kisha hukitayarisha hadi kiwe tyari na kinachofaa kwa matumizi ya binadamu. Baadhi ya kemikali zinazotolewa huzipa chakula hicho umbo la sifongo na ladha ya jibini kama mkate ulioangaziwa na jibini.
Hill-Maine alichukua kuvu aina ya Neurospora kwa ajili ya utafiti wake wa udaktari. Kwa utafiti wake, pia alileta pamoja taasisi za sanaa za upishi na wataalam wa upishi.
Katika utafiti wao, waligundua kuwa kuvu hubadilisha seli kama vile pectin na selulosi, ambazo haziwezi kumeng'enywa na binadamu, kuwa chakula kinachoweza kumeng'enywa, chenye lishe na ladha katika takribani saa 36.
Pia waligundua kuvu la Neurospora halitoi sumu yoyote ambayo ni hatari kwa wanadamu. Hii ina maana kwamba hakuna madhara katika kula kuvu hii.
""Kiasi cha protini ambacho kinaweza kumeng'enywa huongezeka. Vile vile, ladha na harufu pia hubadilika kutokana na mabadiliko ya kemikali ambayo kuvu hufanya,"" anasema Hill.
CHANZO CHA PICHA,
UC BERKELEY
Kinaweza kuwa chakula cha lishe; Lakini ikiwa hakina ladha nzuri, hakuna mtu anaekitaka. Swali muhimu ni, 'Je, chakula kina ladha nzuri?'"" anasema Hill-Maine.
Walifanya majaribio katika mkahawa wa Alchemist kwa Wazungu ambao hawakuwahi kuonja chakula cha Ahnsam hapo awali.
Wataalamu wa upishi wa walifanya majaribio kwa kukuza kuvu hii kwenye ahnsam ya Kiindonesia, pia karanga, korosho, pine, na mchele.
Uundaji wa vitafunwa vya Intermedia ni mwendelezo wa utafiti huu. Kuvu ya Neurospora lazima iwekwe kwenye wali uliopikwa na kuruhusiwa kuchachuka kwa saa sitini. Mchele utageuka rangi ya dhahabu. Unapaswa kuandaa custard kwa kutumia mchele huu. Juisi kidogo cha limao huongezwa juu yake.
""Hapo awali tuliamua kutengeneza vitafunio viitamu kwa sababu kuvu hii ina ladha ya viungo kidogo. Lakini tunapochachusha kuvu hii kwenye mchele uliopikwa, ladha ya kachumbari na ladha ya matunda ilitokea, kwa hivyo tukaanza kutengeneza vitafunio vitamu,"" anasema Munk, mpishi mkuu katika Mkahawa wa Alchemist.
Kwa kuzingatia utafiti huu, Alchemist Restaurant imeanzisha maabara ya upishi iitwayo ""Spora"" kwa lengo la kuendeleza sanaa ya upishi kwa msaada wa sayansi.
""Huu ni utafiti wa kisayansi ninaofanya, sanaa mpya ya upishi kutokana na mtazamo wa kisayansi. Yaani mtazamo Mpya wa kisayansi wa chakula,"" anasema Hill-Maine.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Waridi wa BBC: 'Tulipishana miaka 40 na mume wangu lakini nilimpenda',9 Aprili 2025,"""Watu wengi walidhani nimefuata mali, sikuwaza kabisa kuhusu mali na baada ya kufariki mitandao ilinishambulia sana amefuata mali, atamuua huyu mzee, wakawa wanatuma picha zangu mbaya mbaya lakini nilimuomba Mungu akanipa ujasiri""
Doreen Kimbi, 40 ni mfanyabiashara na mjasiriamali wa masuala ya utalii katika mikoa ya Kaskazini mwa Tanzania na pia anajihusisha na kusaidia wazee.
Shughuli zake za biashara alizianza kabla hata ya kuolewa na Mrema.
CHANZO CHA PICHA,
DOREEN KIMBI
Ndoa yake ilidumu kwa muda wa miezi mitano tu, kabla ya mume wake mpenzi kufaririki dunia na kuzua mjadala mkubwa nchini Tanzania.
Mjadala wa kwanza ulijiegemeza kwenye utofauti mkubwa umri kati yake na Mrema. Walitofautiana miaka 40, ambao unatosha kuwa mjukuu wake.
Doreen anasema upendo ndio uliomsukuma kuolewa na Mrema, na sio mali, umaarufu ama cheo chake.
""Ni upendo nilichokuwa nataka, ni mapenzi alininipenda na nilimpenda na bado nampenda,"" alisema kwa hisia.
Alikiri kwamba umri wake ulikuwa tofauti na wa mume wake, lakini hakuwahi kuona kuwa ni tatizo.
""Umri ni namba tu kwangu, haikuwa tatizo, ila kwa watu wengine ndio ilikuwa changamoto,"" aliongeza Doreen.
CHANZO CHA PICHA,
DOREEN KIMBI
Doreen anapenda Wazee. Amekuwa akiishi nao na kuwatunza. mapenzi yake kwa wazee, ilijenga urahisi hata alipokutana na Mzee Mrema.
Alikuwa akimjua tangu akiwa mtoto, kwa kumuona na kumsikia kupitia vyombo vya habari, Lakini kwa mara ya kwanza alikutana nae Kanisani.
""Tulikutana kanisani, nilikuwa namjua zamani nikiwa mtoto namuona, lakini wakati huo nilikuwa naye kabisa,"" alisema Doreen
Alikaa kwenye uhusiano na Mrema miezi mitatu kabla hajaamua kumtakia kuwa anataka kufunga naye ndoa.
""Siku ananiambia nilishtuka alitumia Padri kuniambia, nikasema kumbe anamaanisha, lakini nikawa nafikiria umri wake,"" alieleza Doreen.
Hata hivyo, Doreen anasema aligundua kuwa Mrema alikuwa na mapenzi ya kweli hivyo hakuwa na budi kukubaliana naye na kuanzisha uhusiano naye.
CHANZO CHA PICHA,
DOREEN KIMBI
Baada ya ndoa yake, jina la Doreen lilitawala vyombo vya habari na mitandao ya kijamii, huku vichwa vya habari vikisema ""aolewa na mzee"" na wengine wakiandika kuwa alifunga ndoa kwa ajili ya mali.
Doreen alisema kuwa familia yake ilijua ukweli na alisisitiza kuwa hakuwa na nia ya kutafuta mali, bali aliolewa kwa upendo.
""Watu wengi waliandika hivyo, lakini hata sikufikiria kuhusu mali zake wala sikujua kama ana mali, kwani tayari alikuwa na watoto wakubwa. Mimi nilikuwa najua tu napendwa,"" alisema Doreen kwa msisitizo.
Doreen alikiri kuwa maisha ya ndoa yalikuwa mazuri na kwamba hakukuwa na changamoto kubwa. Alijivunia kuwa mama, mke, na bibi katika familia yake.
""Nilikuwa namuuguza alipoumwa,"" alisema kwa furaha, akielezea jinsi alivyomtunza mumewe hadi mauti yalipomfika.
Baada ya kifo cha Mrema, Doreen alikumbana na mashambulizi makali kutoka kwa watu mitandaoni.
Alielezea jinsi alivyoshambuliwa na picha na maneno mabaya yaliyoenezwa kwenye mitandao, akisema kuwa hali hiyo iliumiza sana.
""Nilishambuliwa zaidi wakati nikiwa nimefiwa, niliachana na mitandao, nilinyang'anywa simu na ndugu zangu,"" alisema Doreen, huku akionyesha huzuni kwa namna alivyovurugwa na mitandao ya kijamii.
Aliongeza kuwa familia yake ilimsaidia sana katika kipindi hicho kigumu, na watoto wake walihitaji msaada wa kisaikolojia ili kukabiliana na mashambulizi hayo.
""Mtoto wangu alikuwa anasoma shule ya kimataifa huko Moshi ambapo walikuwa huru kuangalia tv, kuwa na simu na hata magazeti hivyo alikuwa anaona kila kitu, na ilikuwa inamuumiza sana""
CHANZO CHA PICHA,
DOREEN KIMBI
Licha ya changamoto hizo, Doreen aliendelea kuishi maisha ya furaha, akijivunia familia yake na miradi yake mwenyewe.
Alisema kuwa kuolewa na Mrema haikuwa kwa bahati mbaya, kwani alikusudia kuendelea kusaidia wazee, jambo ambalo alikuwa akilifanya hata kabla ya kuolewa na Mrema.
""Wakati namuuguza aliniambia Doreen, naomba nikufie mikononi mwako, usiniache."" Alisema kuwa alitimiza ombi hilo na kumshika mumewe hadi alipofariki na alifariki akiwa mikononi mwake.
Doreen alisema kuwa tangu kifo cha mumewe, hajawahi kuwa sawa kabisa. ""Nashindwa kueleza, bado kuna vitu nakumbuka, na mpaka leo sijaamua kuwa na mtu mwingine. Ninasali sana,"" alisema huku machozi yakimtoka.
Doreen anaendelea kuishi na kumbukumbu za mumewe na anajivunia kuwa na familia yake na miradi ambayo inamsaidia kuendelea kufanya kazi ya kusaidia wazee.
Aliwapenda wazee kabla ya kukutana na Mzee Mrema na anawapenda hata baada ya kifo cha Mrema, na sasa anazindua Kituo chake cha kusaidia wazee alichokipa jina la mumewe, Agustine Lyatonga Mrema, ili kumuenzi na kuenzi wazee anaowapenda sana.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Nywele bandia marufuku 'Miss Ivory Coast',6 Aprili 2025,"Kwa zaidi ya miongo sita, kumekuwa na mifano miwili tu ya kipekee ya hivi karibuni ya Marlène-Kany Kouassi, aliyeshinda taji la Miss Ivory Coast mwaka 2022 akiwa amependeza kwa nywele zake fupi za asili.
Ushindi wake haukuwa wa kipekee tu nchini Ivory Coast bali hata duniani kote, ambako viwango vya urembo vya Magharibi mara nyingi hutazamwa kama ndivyo vinavyotakiwa na washiriki na hata majaji.
Mabadiliko yameanza kujitokeza taratibu mwezi Disemba mwaka jana, Angélique Angarni Filopon kutoka kisiwa cha Karibiani cha Martinique ambayo ni sehemu ya Ufaransa, alivuma baada ya kutangazwa kuwa Miss France, hasa kwa sababu ya umri wake ana miaka 34 na pia kwa sababu alikuwa na nywele fupi za Afro.
Lakini mwaka huu waandaaji wa shindano la Miss Ivory Coast wameamua kufanya mageuzi kuanzia mwanzo kabisa.
Na kupiga marufuku mawigi, nywele za bandia na urefushaji nywele kuanzia hatua za awali za mashindano hayo, ambayo hufanyika katika miji 13 nchini kote pamoja na wale wanaoishi ughaibuni.
""Tunataka washiriki wawe wa asili, iwe ni kwa nywele zilizopakwa dawa au zilizosokotwa, nywele hizo lazima ziwe zao wenyewe. Urembo lazima uwe wa kweli,"" alisema Victor Yapobi, rais wa kamati ya maandalizi ya Miss Ivory Coast, alipokuwa akizungumza na BBC.
Ivory Coast ndio nchi pekee barani Afrika inayotekeleza marufuku hii katika shindano la kitaifa.
Bwana Yapobi alisema waandaaji wa mashindano hayo nchini Ivory Coast kwa muda mrefu wamekuwa wakijitahidi kuhimiza muonekano wa asili zaidi , kwa mfano kufanya mabadiliko ya muonekano kwa urembo ni marufuku na matumizi ya dawa za kupunguza weusi wa ngozi hayakubaliki.
""Tumeamua mwaka huu kuonyesha uzuri wa asili wa wasichana hawa,"" alisema.
Mabadiliko mengine pia yameanzishwa, kama kuruhusu wanawake wafupi kidogo kushiriki , kima cha chini sasa ni mita 1.67 (futi 5.4), kuongeza umri wa juu kwa miaka mitatu hadi kufikia miaka 28, na jambo muhimu zaidi kupunguza ada ya ushiriki kuwa dola 30 hadi dola 50.
""Mabadiliko haya ya vigezo yametokana na kuona kuwa wasichana hawa walikuwa wakitumia fedha nyingi sana kushiriki na ilikuwa ikiwalemea kifedha,"" aliongeza.
BBC ilipohudhuria shindano la awali mjini Daloa, jiji kuu la eneo la magharibi la Haut-Sassandra, mshiriki mmoja alifurahi sana kutokana na kanuni mpya akihisi kwamba zinampa nafasi nzuri zaidi ya kushinda kwa kuwa hapendi kuvaa nywele bandia.
Hatua hiyo iliyolenga kusherehekea uzuri wa asili wa Mwafrika imechochea mjadala mkubwa nchini humo, ambako nywele bandia na za kusuka ni maarufu sana.
Kama chaguo la mitindo, wanawake wengi wanapenda ubunifu unaowezeshwa na wigs na nywele za bandia. Pia hutumika kama ""mitindo ya kulinda nywele"" yaani kupunguza mvutano na kuvutwa kwa nywele kila siku ambavyo vinaweza kusababisha kukatika.
Hali hii ilionekana kwa baadhi ya washiriki mjini Daloa waliokuwa na maoni kuwa kanuni hiyo imeondoa kipengele cha kujieleza binafsi.
""Mimi ni shabiki wa mawigi. Napenda mawigi"" alisema mshiriki na mtaalamu wa urembo Astrid Menekou. Msichana huyo mwenye umri wa miaka 24 aliambia BBC kuwa alishtushwa awali na kanuni ya kupiga marufuku mawigi na nywele za bandia.
""Sikutegemea marufuku hii! Lakini napenda nywele zangu, na hilo ni sawa.""
Kanuni hiyo mpya imewafanya washiriki kufikiria zaidi kuhusu dhana ya urembo na imebadili mitazamo ya baadhi yao, kama Laetitia Mouroufie.
""Mwaka jana nilivaa nywele za kusuka kwa sababu nilidhani ndivyo urembo unavyopaswa kuwa,"" alisema mshiriki huyo mwenye umri wa miaka 25.
""Mwaka huu, najisikia mwenye kujiamini zaidi kwa kuwa mimi mwenyewe.""
Iwapo mashindano haya yataweza kubadili mitazamo hata nje ya ulimwengu wa urembo, yanaweza kuwa na athari kubwa kiuchumi.
Mawigi yaliyotengenezwa kwa nywele halisi za binadamu ambayo yanaweza kudumu kwa miaka mingi yakitunzwa vizuri , huuzwa kwa bei ya kati ya dola 200 hadi 4,000, huku zile za plastiki zikiuzwa kwa dola 10 hadi 300.
Sekta ya biashara ya nywele nchini Ivory Coast inakadiriwa kuwa na thamani ya zaidi ya dola milioni 300 kwa mwaka, huku mawigi na nywele za kusuka zikichukua sehemu kubwa ya soko hilo.
""Marufuku hii si nzuri kwetu,"" alisema Ange Sea, mjasiriamali wa saluni mwenye umri wa miaka 30 mjini Daloa, alipoongea na BBC.
""Wanawake wengi wanapenda mawigi. Hii itaathiri biashara yetu na tunapata faida kubwa zaidi tunapofanya kazi za kusuka nywele bandi.""
Katika saluni yake, gundi hutumika kuunganisha mawigi kwa uangalifu ili zionekane za asili zaidi na wanawake hutumia saa nyingi wakisuka au kuweka nywele bandia.
Hii inaonyesha jinsi utamaduni wa mawigi umejikita sana Afrika Magharibi, licha ya harakati ya kuenzi nywele za asili miongoni mwa wanawake weusi duniani ambayo imekua kwa kasi katika kipindi cha miaka kumi iliyopita.
Bidhaa za nywele za asili zimekuwa rahisi kupatikana kwa sasa na watu maarufu wanahamasisha matumizi ya nywele asilia wamejaa mitandaoni kote duniani, wakitoa ushauri kuhusu namna ya kutunza na kutengeneza nywele za asili jambo ambalo linaweza kuchukua muda mwingi.
Hapo awali, ilichukuliwa kuwa si ya kitaalamu mwanamke kuvaa nywele zake za asili, na ilikuwa jambo la kushangaza kuwaona wanawake weusi kwenye runinga kama watangazaji au wakurugenzi wakuu wa mashirika wakiwa na nywele zao halisi.
Kwa mujibu wa Florence Edwige Nanga, mtaalamu wa nywele na ngozi ya kichwa katika jiji kuu la Abidjan, hali hiyo bado ipo nchini Ivory Coast.
""Fungua tu runinga , utaona karibu kila mwanahabari amevaa wig,"" alisema mtaalamu huyo akizungumza na BBC.
""Urembo huu wa nyongeza una mvuto, lakini pia unaweza kuleta matatizo kama vile kupoteza nywele au maambukizi ya ngozi ya kichwa,"" alionya.
Kwa kuwa duru za awali za mashindano zimeshaanza, mjadala unaendelea kuhusu kama mashindano ya urembo yanapaswa kuweka kanuni za urembo au wanawake wenyewe waamue namna wanavyotaka kuonekana.
Huenda matokeo yakawa kwamba jamii ya Ivory Coast ikawa tayari kukubali mitazamo yote miwili ya kuvaa nywele asilia au kutumia wigs na nywele za kusuka, kwa mabadiliko kadri mtu anavyopenda.
Bw. Yapobi alisema maoni aliyopokea kuhusu kanuni hizo mpya yamekuwa ya ""ajabu sana"" na yanaonyesha wazi kuwa yameleta athari chanya.
""Kila mtu anatupa pongezi. Kila mtu, hata kutoka nje ya nchi. Napokea barua pepe na jumbe za WhatsApp kutoka kila mahali wakitupongeza kwa kutaka kurejea kwenye asili yetu.""
Alisema hakuna uamuzi uliokuwa umefanyika kuhusu kama marufuku ya kuvaa wig itawahusu washiriki 15 watakaofika fainali ya Miss Ivory Coast 2025.
Tamasha hilo kubwa linatarajiwa kufanyika katika hoteli moja jijini Abidjan mwishoni mwa mwezi Juni na litarushwa moja kwa moja kupitia runinga ya taifa.
""Ikifanikiwa, tutaendelea na kuendeleza mpango huu kwa miaka ijayo,"" alisema Bw. Yapobi.
Kwa Doria Koré, ambaye alikuja kutangazwa kuwa Miss Haut-Sassandra, taji lake lina maana kubwa zaidi: ""Kushinda nikiwa na nywele za asili kunaonesha uzuri wa kweli wa wanawake wa Kiafrika.""
Bi Dali alisema anaondoka na kitu chenye thamani kubwa zaidi – kujiamini: ""Sijashinda, lakini najivunia. Huyu ndiye mimi.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Vipodozi: Unajua hatari ya Kope bandia, wanja na rangi ya mdomo unayotumia?",2 Aprili 2025,"Nakubali kwamba sikuwa mwangalifu sana kuhusu kusafisha vifaa vyangu vya kujipodoa au kuangalia tarehe za mwisho wa matumizi, na hivyo niliamua kuvipeleka Chuo Kikuu cha London Metropolitan nchini Uingereza ili kufanyiwa utafiti.
Dk. Maria Pilar Botesalvo, mhadhiri wa sayansi ya viumbe katika kitivo cha Sayansi ya Binadamu, alisimamia utafiti huo. Aliongoza timu iliyofanyia utafiti zaidi ya kope bandi 70 zilizokwisha muda wa matumizi, vijiti vya kupambia kope, penseli za kupakia rangi ya mdomo, rangi ya kupaka usoni, pamoja na brashi na sponji.
Tuligundua kuwa idadi ya bakteria katika sampuli za vipodozi nilivyopeleka ilikuwa ya juu sana.
""Vipodozi vyenye bakteria zaidi ni kope au penseli ya wanja,"" anasema Dk. Salo.
Bakteria hao ni pamoja na staphylococcus. Pia tulipata bakteria wa staphylococci katika sampuli nyingine za utafiti, brashi, sponji na ujiti wa kope.'
Bakteria wa staphylococcus wanaweza kusababisha aina nyingi za magonjwa. Ikiwemo kuvimba hadi maambukizi makubwa zaidi kama vile kiwambo cha sikio na maambukizo ya ngozi.
Hapa swali linatokea akilini mwangu; kwa nini sijapata madhara yoyote kati ya haya licha ya kutumia kope hizi za bandi mara nyingi?
""Ikiwa ngozi yako ni nzuri, maanake ina ulinzi mkali,"" anaelezea Dk Salo. Hakuna kinachoweza kukupata katika hali kama hiyo.'
'Lakini ikiwa ngozi yako imejeruhiwa mahali fulani, kuna mkwaruzo au una vidonda kwenye ngozi yako, hapa ndipo bakteria wanaweza kuingia na kusababisha uharibifu.
""Ikiwa mtu ana mfumo dhaifu wa kinga ya mwili, bakteria wanaweza kuleta matatizo pia..""
Aina zote za bakteria zinaweza kuwa kwenye mikono, na ikiwa husafishi mikono, kuna hatari ya kuhamisha vijidudu kutoka katika mikono hadi katika vipodozi vya urembo.
Dk. Buti Salo baada ya utafiti wa baadhi ya bidhaa hizi, amesema ""tulipata bakteria kama Enterobacteriaceae, ambayo kwa kawaida hupatikana kwenye utumbo.""
Hii ni kutokana na usafi mdogo, na wadudu hawa wametoka kwenye kinyesi kupitia matone ya maji wakati wa kujisafisha au kusafisha choo.
Baadhi ya bakteria aina ya Enterobacteriaceae wanaweza kusababisha maambukizi ya njia ya mkojo, maambukizi ya njia ya hewa, maambukizi ya mifupa na moyo.
CHANZO CHA PICHA,
GETTY IMAGES
Timu ya watafiti katika Chuo Kikuu cha Metropolitan pia imepata fangasi wanaoitwa Candida katika vipodozi. Ikiwa fangasi hawa wataingia kwenye ngozi, wanaweza kusababisha malengelenge na kuwashwa ukeni au mdomoni.
Utafiti uliofanywa kwa vipodozi 500 katika Chuo Kikuu cha Aston huko Birmingham, Uingereza - umegundua kuwa asilimia 79 hadi 90 ya vipodozi ambavyo watu hutumia vina aina fulani ya vijidudu, bakteria, au fangasi.
Dk. Amreen Bashir, mtafiti mkuu wa utafiti huo, alisema ""ingawa kuna bakteria kwenye vipodozi, lakini si lazima wawe na hatari kubwa ya kuambukiza. Maambukizi yanahitaji njia ya maambukizi, kama vile mkwaruzo.
Usafi, ikiwa ni pamoja na kuosha na kuua vijidudu, kunaweza kupunguza hatari.
Tarehe ya mwisho wa matumizi ni muhimu kwa sababu inaonyesha muda gani dawa katika bidhaa inaweza kuzuia ukuaji wa vijidudu. Bidhaa zilizo na kiwango cha juu cha maji zinaweza kuwa na hatari kubwa ya kupata vidudu baada ya kufunguliwa, kwani hutoa mazingira rafiki kwa bakteria na fangasi kukua.
Bidhaa zina tarehe tofauti za mwisho wa matumizi na tarehe ya mwisho baada ya kufungua bidhaa ni kati ya miezi 3 hadi 12.
Dk. Amreen Bashir anasema, ""ikiwa vipodozi havina tarehe ya mwisho wa matumizi, inashauriwa kuitupa baada ya miezi mitatu au mara tu unapofahamu kuwa imeingia vijidudu, kama vile ikianguka chini au kutumiwa na watu wengine, ili kupunguza hatari ya kuambukizwa.""
""Ikiwa watumiaji hawana uhakika kama vipodozi vyao vimeisha muda wake, ni bora kununua bidhaa mpya badala ya kuendelea kuitumia,"" ameongeza.
CHANZO CHA PICHA,
GETTY IMAGES
Dk. Buti Salvo anatoa vidokezo vichache vya kuzuia vipodozi kuingia vijidudu:
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, wanawake wanapokua anga za mbali wanakabilianaje na hedhi?",26 Machi 2025,"Sunita Williams pia aliingia angani kwa ajili ya safari ya anga za mbali ya ya siku nane lakini alilazimika kukaa huko kwa zaidi ya miezi 9. Wakati huo huo, Sunita Williams huenda alifikiria hilo au hakufikiria hili , kulingana na umri wake.
Lakini je, inakuwaje wakati mwanamke anapolazimika kuwa katia anga za mbali kwa miezi mingi angani kama yeye wakati wa siku za hedhi yake? Swali linatokea jinsi watakavyoshughulikia vipindi katika anga za mbali.
Kupata majibu sahihi kuhusu maswali haya, BBC imezungumza kwa mara ya kwanza na Dkt. Varsha Jain, 'daktari wa magonjwa ya wanawake wa anga za juu na ambaye amefanya kazi na NASA katika utafiti kuhusu afya ya wanawake angani.
Mnamo 2019, Dkt. Varsha Jain alizungumza na mwandishi wa BBC Emma Barnett kuhusu masuala haya.
Majibu ya Varsha Jain yamewasilishwa katika ripoti hii.
NASA ilikabiliwa na maswali sawa na hayo ilipomtuma mwanaanga wa kwanza wa kike wa NASA, Sally Ride, katika anga za mbali.
Wanaanga wakati huo walisema tusiwe na wasiwasi juu hilo hadi shida itakapojitokeza. Lakini wahandisi walilazimika kufanya mipango yote. Walipaswa kukadiria ni padi (visodo) vingapi vya za usafi ambavyo mtu angehitaji.
Wakati huo, ilikadiriwa kuwa vitambaa hivyo vya usafi 100 hadi 200 vinge hitajika kwa wiki. Baadaye, niligundua kuwa sikuhitaji visodo vingi.
Hivi sasa, wanaanga wa kike hutumia tembe za kudhibiti uzazi ili kukomesha hedhi zao. Maadamu wana afya njema, hakuna shida katika kuzitumia.
""Pia natafiti njia za kuepuka kupata hedhi.""
Mamia ya wanaanga kutoka nchi tofauti tayari wamekwenda angani, wakiwemo wanawake.
Mwanamke wa kwanza kwenda angani alikuwa Valentina Tereshkova kutoka Muungano wa Usovieti. Alipewa jukumu hili mwaka 1963.
Miaka 20 tu baadaye, shirika la anga za juu la Marekani NASA lilimtuma mwanaanga wake wa kwanza wa kike, Sally Ride, katia anga za juu.
Haya ndiyo maswali ambayo vyombo vya habari vilimuuliza Sally Ride alipoingia angani kwa mara ya kwanza.
CHANZO CHA PICHA,
NASA
Jibu la Varsha Jain kwa hili lilikuwa, ""Kuzoea mazingira ya anga ni sawa kwa wanawake na wanaume. Hata hivyo, kuna tofauti fulani.""
Wanawake wanahisi kiwango fulani cha uchovu au kuishiwa nguvu wanapoenda angani. Hivi ndivyo inavyotokea kwa wanaume wanaporudi duniani.
Wanaume wana uwezekano mkubwa wa kupata matatizo ya kuona na kusikia baada ya kurudi kutoka anga za juu, wakati wanawake wana uwezekano mkubwa wa kupata matatizo ya shinikizo la damu.
""Bado haijajulikana ikiwa hii inatokana na tofauti za kisaikolojia na homoni. Uchunguzi wa kina kuhusu masuala haya utaleta uelewa mzuri wa mabadiliko ya afya yanayosababishwa na safari ya anga ya muda mrefu.""
CHANZO CHA PICHA,
NASA
""Kuna vyoo viwili kwenye Kituo cha Kimataifa cha Anga cha Juu. Hata hivyo, havikuundwa kwa kuzingatia masuala ya hedhi pia.""
Mkojo wako hautapotea angani. Husindikwa tena na kutumika kutengeneza maji safi.
Hii ni kwasababu damu ya hedhi inachukuliwa kuwa ngumu. Vyoo kwenye kituo cha anga za juu haviwezi kutenganisha maji kutoka kwa hedhi, kwa hivyo maji ndani yake hayawezi kusindikwa tena.
""Kwa kuongeza, kuna baadhi ya vikwazo juu ya matumizi ya maji. Pia ni vigumu kudumisha usafi wa kibinafsi wakati wa hedhi unapokuwa katika anga za mbali.""
CHANZO CHA PICHA,
NASA
Dk. Varsha Jain anasema, ""Hakuna ushahidi kwamba usafiri wa anga una athari yoyote katika uzazi.""
Kuna wanawake na wanaume wengi ambao wamesafiri kwenda angani na wamepata watoto baada ya kurudi.
Hata hivyo, hatupaswi kusahau kwamba umri wa wastani wa wanawake wanaoanza safari ya anga za mbali ni miaka 38.
Ni uamuzi wao binafsi kuhifadhi mayai na mbegu zao za uzazi kwa ajili ya mimba zijazo. NASA haijaweka sheria zozote katika suala hili.
Wanaanga wako katika hatari ya kupata mionzi angani. Lakini hakuna habari juu ya athari kwenye uzazi.
Ubora wa mbegu za uzazi hupungua wakati wa kusafiri angani, lakini huongezeka tena baada ya kurudi Duniani. Madhara yake ya muda mrefu bado hayajajulikana.
""Wanawake huzaliwa na idadi ndogo ya mayai ambayo wanayo katika maisha yao yote. NASA inaunga mkono sana wanaanga ambao wanataka kuhifadhi mayai yao kabla ya misheni ya angani.""
CHANZO CHA PICHA,
NASA
""Nisingependa kutumia muda mwingi katika anga za juu kwasababu najua ya mabadiliko makubwa ya mwili yanayoweza kutokea .""
Mwili wa mwanadamu unaonekana kuzeeka haraka zaidi angani. Uzito wa mfupa hupungua. Haijalishi ni unajitunza vizuri kiasi gani au ni matibabu gani unayopata baada ya kurudi Duniani, bado huwezi kuepuka athari fulani.
Dk. Varsha Jain alisema, ""Pia nataka kuiona Dunia kutoka angani. Hata hivyo, naiona kama lengo la muda mrefu. Kwa sasa, ninafanya kazi yangu ninayoipenda duniani.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tundu Lissu asalia mikononi mwa polisi Tanzania,10 Aprili 2025,"Awali katika matangazo ya Amka na BBC yaliyoruka asubuhi hii, mwandishi mwandamizi wa Idhaa ya Kiswahili Florian Kaijage alieleza kwa undani tumachokifahamu kuhusu tukio hilo. Sikiliza.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kutana na wanasoka bibi vikongwe wanavyotishia soka la Afrika,7 Aprili 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Huyu ndiye Panzi mzalendo Tanzania? mdudu wa kipekee mwenye rangi za bendera ya nchi,2 Aprili 2025,"Mwandishi wa BBC Eagan Salla alitembelea msitu wa Pugu Kazimzumbwi na kuandaa taarifa ifuatayo...
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kwanini makavazi ya kisasa yamekuwa gumzo Nairobi?,4 Machi 2025,
Long Article,'Walidhani nitajifungua mtoto mwenye ulemavu sawa na wangu',26 Februari 2025,"Hata hivyo, sheria mpya ya kitaifa ya kuwalinda waalemavu, inaahidi kubadilisha hilo kwa kuhakikisha kuwa wanatambuliwa kisheria na kujumuishwa zaidi katika masuala ya kitaifa.
Lakini wanaharakati wanasema changamoto halisi sasa ipo katika utekelezaji.
Mwandishi wa BBC Fardowsa Hanshi, amerejea kutoka Mogadishu na kutuandalia taarifa ifuatayo.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"'Wasiwasi wangu mkubwa ni kwa binti yangu, inamaana tutakufa?'",21 Februari 2025,
Long Article,Fahamu mambo makuu aliyofanya Trump ndani ya mwezi mmoja,21 Februari 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,M23 ndani ya Bukavu: Je inaweza kuleta vita vya kikanda?,18 Februari 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Unknown,,,
