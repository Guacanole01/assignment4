Type,Title,Date,Text
Short Article,Mazungumzo ya kwanza ya moja kwa moja kati ya DRC na waasi wa M23 kufanyika leo huko Doha,9 Aprili 2025,"CHANZO CHA PICHA,
REUTERS
Jamhuri ya Kidemokrasia ya Congo (DRC) na kundi la waasi la M23 wanatazamiwa kufanya mazungumzo yao ya kwanza ya moja kwa moja leo mjini Doha.
Hii inaashiria hatua iliyopigwa kuelekea juhudi za kumaliza moja ya migogoro mikali zaidi katika Afrika ya Kati katika miongo kadhaa.
DRC, Umoja wa Mataifa na majumuiya ya kikanda yanaishutumu Rwanda kwa kuunga mkono M23 na kuwapa msaada wa silaha na kijeshi, ingawa Kigali inakanusha hili.
Akihutubia wakati wa shughuli ya kuashiria mwanzo wa mfululizo wa kumbukumbu ya mauaji ya kimbari ya mwaka 1994 jana Jumanne, Rais wa Rwanda Paul Kagame amesema bila kuzitaja nchi zozote, kuwa zinapaswa kuyashughulikia matatizo yao na kumuwacha yeye akabiliane na ya kwake.
Mwezi Desemba mwaka jana, mazungumzo ya amani yaliyosimamiwa na Angola yalivunjika baada ya Rwanda kuitaka serikali ya Congo kuzungumza moja kwa moja na M23.
Siku moja baada ya M23 kujiondoa kwa mazungumzo ya amani ,tarehe 18 mwezi Machi Rais wa Jamhuri ya Kidemokrasia ya Congo (DRC) Felix Tshisekedi na mwenzake wa Rwanda, Paul Kagame walikutana nchini Qatar kwa mazungumzo yao ya kwanza ya ana kwa ana mpatanishi mkuu akiwa ni Amir wa Qatar.
Haya yanajiri baada ya Angola kujiondoa kama mpatanishi mkuu wa mzozo kati ya Kongo na M23.
Kundi la waasi lilisonga mbele kwa kasi, na kuchukua udhibiti wa miji miwili muhimu - Goma na Bukavu.
Mzozo wa mashariki mwa Kongo umedumu kwa muda sasa, madini yakitajwa kama kichochea kikubwa. Mzozo umeongezeka haraka tangu Januari 2025, na maelfu ya watu waliuawa na mamia ya maelfu kulazimishwa kuyakimbia makazi yao.
Pia unaweza kusoma:
M23 Kujiondoa Kwenye Mazungumzo ya Amani DRC: Nini Kinachofuata?
Mzozo wa DRC: Congo yakaidi wito wa kufanya mazungumzo na M23
Fahamu tahadhari aliyoitoa Nyerere kuhusu mgogoro wa mashariki ya DRC
"
Long Article,"Arsenal 'yaigaragaza' 3-0 Madrid, matokeo yanayoipa England timu 5 Mabingwa Ulaya",9 Aprili 2025,"Eduardo Camavinga alitolewa kwa kadi nyekundu dakika za mwisho baada ya kupata kadi ya pili ya njano, ingawa kadi yake ya kwanza ilikuwa tayari imemfanya akose mchezo wa marudiano.
Madrid, moja ya vilabu vikubwa na vyenye historia katika michuano hiyo, kuchapwa idadi hiyo ya mabao, ikiwa na wachezai bora kwa sasa duniani, Vinícius Júnior na Kylian Mbappé Lottin ni kumbukumbu isiyofutika kwa arsenal.
Timu hizo mbili zitarudiana tena Jumatano ijayo kwenye Uwanja wa Bernabeu.
Mara ya mwisho Arsenal kushinda, Ilikuwa msimu wa 2005-06, Thierry Henry akifunga bao pekee na kuibuka na ushindi wa bao 1-0, kufuatia sare tasa ya 0-0 katika uwanja wa Highbury.
Kwa ushindi huu, arsenal imeiwezesha england sasa kupata nafasi moja zaidi ya ya timu zake kushiriki michuano ijayo ya Klabu bingwa. Maana yake sasa zitakwenda timu tano badala ya timu nne.
CHANZO CHA PICHA,
GETTY IMAGES
Baada ya mchezo huo, ulihudhuriwa na masupa staa wengi wa zamani, kulikuwa na maoni kadhaa.
Cesc Fabregas: Kiungo wa zamani wa Arsenal na Hispania anasema...
""Ningependa kusema imekwisha (Arsenal kafuzu nusu fainali). Lakini baada ya bao la kwanza nilisema walihitaji la pili na baada ya la pili walihitaji la tatu.
Lakini Real Madrid ni Real Madrid"".
Matt Upson: Beki wa zamani wa Uingereza ameiambia BBC Radio 5 Live
""Ni mapema sana kuzungumzia nusu fainali.
Real Madrid imekuwa katika hali mbaya au mbaya zaidi kuliko hii hapo awali na kufanikiwa kupata suluhu. Ikiwa kuna timu yoyote nyumbani ambayo itaigeuza matokeo basi itakuwa wao.
Je, watakuwa na uwezo? Itabidi tusubiri na kuona, lakini Arsenal watajiamini zaidi katika mechi ya marudiano""
Declan Rice: mfungaji wa mabao mawili na nyota wa mchezo....
""Sijui kama nitasahu. Nimeangaliasimu yangu basi na imekuwa wazimu. Kufunga goli langu la kwanza la free-kick katika mchezo kama huu ni jambo maalum. Na kisha nilipopata ya pili. Nilikuwa na ujasiri tu. Sina la kusema kweli.
""Kuifunga Real Madrid katika mashindano haya. Ni usiku mkubwa kwetu.
""Kocha alisema hata kama tunaongoza kwa mabao 3-0 ubora wa mtu mmoja mmoja walio nao Madrid unatisha. Huko Bernabeu mambo maalum hutokea kwao. Tunataka kuwa katika nusu fainali ya Ligi ya Mabingwa.""
Matokeo mengine ya klabu bingwa Ulaya, Bayern Munich imechapwa nyumbani 2-1 na Inter Milan, leo PSG inaikaribisha Aston Villa, Borrusia Dortmund itakuwa kumenyana na Barcelona
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,'G-55 na No Reform No Election' zinavyoiweka CHADEMA njia panda ya kisiasa,8 Aprili 2025,"Ingawa yapo mabadiliko kadhaa yamefanyika mwaka jana kusainiwa kwa Sheria inayosimamia uchaguzi Mkuu wa Rais, wabunge na madiwani ya mwaka 2024, Sheria ya Tume Huru ya Taifa Ya Uchaguzi namba mbili ya 2024 na Sheria ya Marekebebisho ya Sheria ya Vyama vya Siasa namba tatu ya mwaka 2024, CHADEMA inayaona kama 'danganya toto'.
Ikapitisha azimio au msimamo wa ""No Reforms, No Election"" unaolenga kuzuia uchaguzi mkuu wa mwaka huu, mpaka kufanyike marekebisho makubwa ya mifumo na sheria za uchaguzi, kwa kile inachodai sheria na mifumo ya uchaguzi iliyopo sasa inaipendelea zaidi chama tawala.
Msimamo huo sasa unaonekana kukipitisha chama hicho kwenye mtihani mkubwa wa kuamua mustakabali wake kisiasa, hasa baada ya kibuka wanaoupinga likiwemo kundi la wanachama wanaojiita G-55 waliojitokeza hadharani, na kukoleza migawanyiko ya ndani inayotishia ushawishi wake na umoja wake.
CHANZO CHA PICHA,
THE GUARDIAN
Mwaka 1993, kuliibuka kundi la wabunge 55 waliojiita G-55 ndani ya Chama tawala chini humo, Chama cha Mapinduzi (CCM), lililotaka mabadiliko ndani ya chama ya kuleta Serikali ya Tanganyika ndani ya Tanzania. Lilitikisa sana utawala wa Rais wa wakati huo, Ally Haasan Mwinyi, na lilionekana kama kundi la waasi.
Kama si kuingilia kati kwa viongozi wakuu akiwemo Rais wa kwanza wa Tanzania, Mwalimu Julius Nyerere, leo pengine kungekuwa na mpasuko zaidi ndani ya chama na kubadili siasa za nchi kwa miaka mingi. Harakati za kundi hilo, zimesalia kuwa historia kubwa Tanzania.
Miaka 32 baadae linaibuka kundi lingine G-55 ndani ya CHADEMA, linaloupinga wazi Msimamo wa No Reform, No Election.
'Wanaotaka uchaguzi ni wengi kuliko wanaotaka kuzuia uchaguzi, kwa sababu hawaoni huo muujiza wa kuzuia uchaguzi', anasema John Mrema, mmoja wa wanachama wa G-55.
No Reforms, No Election, ni msimamo wa kisera wa chama hicho uliopitishwa na Kamati Kuu katika kikao chake cha Disemba 2-3, 2024 chini ya mwenyekiti aliyepita, Freeman Mbowe kabla ya kupata baraka ya Mkutano mkuu wa Januari 21, 2025 ulioongozwa na Mbowe, mkutano ambao pia ulimchagua mwenyekiti mpya, Tundu Lissu.
Kwa kupinga namna ya utekelezaji wa msimamo huo wa chama, kundi la G-55 linaonekana kuwa kundi lingine la 'uasi' ndani ya chama, linaloasi maamuzi yaliyopitishwa na vikao halali vya vyama. Hii ni dhana inayojengwa na dhana nyingine inayohusisha makovu ya uchaguzi uliopita wa ndani wa chama, uchaguzi wa Januari, 2025. Ulikuwa uchaguzi wenye mvutano mkali kuwahi kutokea kwenye siasa za vyama vingi Tanzania. Lissu akimbwaga kigogo aliyeongoza chama kwa miaka zaidi ya 20, Mbowe katika nafasi ya Uenyekiti kwa kupata kura 513 dhidi ya 482 alizopata Mbowe.
'Uchaguzi wa ndani ndio mzizi wa yote, ukitizama asilimia kubwa ya wanaopinga No Reforms, No Election walikuwa wafuasi wa Mbowe, unategemea nini?"", anasema Boniface Charles Mkazi wa Salasala. Hata hivyo dhana hii inapingwa vikali na John Mrema ""sio kweli', akisema wapo miongoni mwao walikuwa wakiumuunga mkono Lissu.
Dhana ya tatu, ni kuhusishwa kwa G-55 na wapinzani wa CHADEMA walio nje ya chama, wanaotajwa kufadhili kundi hili.
""Hii ni project ina pesa nyingi, wachache wanaoiongoza kwa nyuma ni wanufaika wazuri sana pamoja na watu wao walioko upande wa pili"", anaandika Godbless Lema, kwenye mtandao wake wa X na kuongeza ""Nitanyoosha rula, yaliyofanyika darini yatawekwa hadharani'.
Pengine hii itasalia kuwa dhana mpaka yatakapobainika dhahiri hadharani hapo mbeleni.
CHANZO CHA PICHA,
GETTY IMAGES
Historia ya vyama vya siasa vya upinzani nchini Tanzania inatoa funzo kubwa kuhusu athari za migawanyiko ya ndani. Vyama vingi vya upinzani vimekumbwa na matatizo ya kuvunjika na kupoteza nguvu kutokana na migawanyiko ya ndani ya kisiasa, na hii inafanya kuangalia mgogoro wa CHADEMA kuwa na umuhimu mkubwa katika kuielewa hatma ya chama hicho.
Chama cha wananchi (CUF), kiliwahi kuwa chama kikuu cha Upinzani hasa Visiwani Zanzibar ilipokuwa ngome yake, ni mfano muhimu wa chama kilichopitia mgogoro wa ndani mkubwa na hatimaye kupoteza nguvu kubwa kisiasa. Mzozo kati ya Mwenyekiti, Profesa Ibrahim Lipumba na aliyekua Katibu wake, Maalim Seif Sharif Hamad, ukaua nguvu kubwa ya CUF bara na Visiwani. Japo Chama hicho kinaendelea kupumua, lakini uhai wake leo, hauwezi kufika hata robo ya uhai wa CUF ya miaka ya 1990 na 2000.
Hadithi inafanana na chama NCCR Mageuzi, kilichokuwa chama kikuu cha upinzani kwa upande wa bara katika uchaguzi mkuu wa kwanza wa vyama vingi mwaka 1995.
Mwenyekiti wa NCCR Mageuzi wakati huo na Waziri wa zamani wa mambo ya ndani, Augustine Mrema, alishika nafasi ya pili kwenye uchaguzi wa Rais dhidi ya Benjamin Mkapa wa CCM, kwa kupata 27.7% ya kura. Ndiye aliyemfanya baba wa Taifa, Mwalimu Julius Nyerere kupanda jukwaani kumpigia 'debe' Mkapa. Lakini migogoro ya ndani ya chama, ikakiporomosha chama hicho mpaka leo.
Kwa CHADEMA, mgogoro wa sasa na ilichokipita katika uchaguzi wao wa ndani wa Januari, unaonyesha wazi kuwa hauko mbali na mifano ya karibu ya vyama vya upinzani nchini Tanzania vilivyokuwa na nguvu zaidi yake lakini vilipoteza nguvu hiyo na umaarufu kutokana na migawanyiko ya ndani.
Hii inaonyesha wazi kwamba kama kitaendelea kuikumbatia migogoro hii ya ndani kinaweza kupita na kuishia kule kule ilikopita CUF na NCCR-Mageuzi: kupoteza umaarufu wake na nafasi yake katika ushindani dhidi ya chama tawala.
CHANZO CHA PICHA,
GETTY IMAGES
Mivurugano ndani ya CHADEMA ni ya kihistoria. Ilianza muda mrefu, tofauti yake ni ukubwa, wahusika na mazingira ya mizozo husika. Ukiacha ya Chacha Wangwe, Mwaka 2013 -2015 aliyekuwa naibu katibu mkuu wa chama hicho, bwana Zito Kabwe, pamoja na mjumbe wa kamati kuu ya CHADEMA, Dk.Kitila Mkumbo na mwenyekiti wa CHADEMA mkoa wa Arusha, Samson Mwigamba walivuliwa uongozi kwenye chama na baadaye kufukuzwa kwa kile kilichoelezwa kutaka 'kumpindua' Mbowe.
Waraka wa mwaka 2013, uliotaja wahusika wake kwa majina ya M1, M2 na M3, ulieleza kutaka mabadiliko makubwa ndani ya chama ukimuelezea Zitto kama kinara atakayesimamia mabadiliko hayo kuchukua nafasi ya Mbowe. Japo Zitto alisema waraka ulimuhusu yeye lakini hakuwa ameuona mpaka alipoitwa kwenye Kamati Kuu, CHADEMA ilivuka kwa kiasi chake mgogoro huu.
Baada ya uchaguzi wa Oktoba 2015, CHADEMA ikaanza kuwa na migogoro ya ndani na wabunge wa chama hicho walioanza kuunga mkono juhudi kwa kuamia CCM. Hapo hapo ikawa na kitendawili cha ama iwasilishe majina ya wabunge wa viti maalum ama la ili waweze kuteuliwa kuingia bungeni, kwa kuwa hawakukubaliana na matokeo ya urais.
Mzozo ukaibuka baada ya kundi la wabunge 19 wanawake wakiongozwa na Halima Mdee, walipachikwa jina la utani la 'Covid-19' kutoka Chadema kufanya uamuzi wenye utata wa kwenda bungeni na kuapishwa na kuwa wabunge wa Bunge la 12.
Mpaka leo bunge linakwenda kuvunjwa chini ya miezi mitatu ijayo, mzozo huo hauna hatma. CHADEMA iliwafukuza, lakini wabunge hao wameendelea kuwepo mpaka leo.
Mgogoro ulioliingiza mpaka Bunge la Jamhuri ya Muungano wa Tanzania na Tume ya Taifa ya Uchaguzi, maswali yakiwa mengi. Wameteuliwaje? na nani? na nani kapeleka majina bungeni wakati CHADEMA imekataa kutoa ridhaa?Chama kikaja kuwafukuza, lakini wapo bungeni, kwanini? ikiwa sheria inasema Mbunge lazima atokane na chama, na akifukuzwa uanachama na ubunge wake unakoma?
Kwa muktadha wa mgogoro wa sasa, na ukaribu wa muda wa Uchaguzi Mkuu, mazingira yanaiweka njia panda CHADEMA.
CHANZO CHA PICHA,
GETTY IMAGES
CHADEMA sasa iko kwenye njia panda. Kila upande (wanaounga na wasiounga mkono No reform, No Election) una hoja yenye nguvu, lakini pia kila uamuzi unakuja na gharama zake. Kusimamia msimamo wa ""No Reforms, No Election"" kunaweza kuipa taswira ya chama cha msimamo thabiti, lakini pia kunaweza kuwaweka wanachama wengi nje ya mfumo wa siasa kwa miaka mingine mitano.
Kwa upande mwingine, kuwaruhusu wanachama kushiriki uchaguzi huku msimamo wa kitaifa wa chama ukiendelea unaweza kuonyesha ustahimilivu na ufanisi wa kisiasa, lakini pia kuna hatari ya kupokea lawama za kutokuwa waaminifu kwa misingi ya harakati.
Lakini vyovyote itakavyokuwa lazima CHADEMA iamua kusuka ama kunyoa. Ama wote waendelee na msimamo ama wote wauache msimamo wa No reform, No Election.
Ikiamua kuendelea na msimamo Je CHADEMA itaweza kuikabili dola kuzuia Uchaguzi? ni jambo rahisi? kwa gharama ipi na ya nani? pengine inazo mbinu, ni jambo la kusubiri. Makamu Mwenyekiti wa CCM, Tanzania Bara, Stephen Wasira, na Emmanuel Nchimbi, katibu Mkuu wa CCM na Mgombea mwenza (Makamu wa Rais) kwa Mgombea Urais Dkt. Samia Suluhu Hassan katika uchaguzi mkuu wa mwaka huu wa 2025, kwamba uchaguzi upo na hakuna mamlaka yenye uwezo wa kuzuia uchaguzi usifanyike.
Wapo wanaojaribu kuwatoa kwenye njia panda waliyo nayo CHADEMA. Mratibu wa Mtandao wa Watetezi wa Haki za Binadamu (THRDC), Onesmo Ole Ngurumwa yeye anashauri chama hicho kuketi meza moja na G55′ ili kumaliza mzozo.
""Rafiki zangu Lissu , Heche (John ) Lema (Godbless) na Mnyika (John) tafuteni namna mkae na G55 yenu. Tupo tayari kusaidia majadiliano haya kati ya uongozi wa chama na G55 ili tuendeleze utamaduni wa mazungumzo pale tunapotofautiana kimitazamo,"" amesema.
Lakini kama Ilishindikana kukaa pande mbili wakati huo wa mizozo ya kina Zitto Kabwe na Mkumbo, haionekani kuwezekana kwa kina Halima Mdee na wabunge wenzake 19, itawezekana kwa kina John Mrema leo na G-55? Maswali haya ndiyo yanazidi kuongeza mjadala wa hoja ya mustakabali wa chama hicho.
Kwa sasa, uongozi wa CHADEMA unapaswa kutumia busara ya hali ya juu. Kupuuza hoja za G-55 kunaweza kuwa kosa la kisiasa, lakini kuzisikiliza kunaweza kuwafanya waonekane dhaifu, kosa lingine. Vyovyote itakavyokuwa, kujenga mshikamano na kuepuka kile kilichowapata vyama kama CUF na NCCR-Mageuzi ndiyo njia pekee ya kukiepusha kupoteza nguvu na ushawishi wake.
Imehaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi za soka Ulaya Jumatano: Man City wanamfikiria Gibbs,"9 Aprili 2025, 06:16 EAT","Klabu ya Chelsea ipo tayari kuilipa Manchester United pauni za Uingereza milioni tano ili kuwezesha usajili wa kudumu wa kiungo wa pembeni raia wa Uingereza Jadon Sancho, 25, anayecheza Chelsea kwa mkopo.(Sun Club)
CHANZO CHA PICHA,
GETTY IMAGES
Mshambuliaji wa Napoli na Nigeria Victor Osimhen, 26, anapendelea kuhamia Juventus au klabu ya Ligi ya Premia mara tu muda wake wa mkopo huko Galatasaray utakapomalizika. Chelsea, Arsenal na Manchester United wote wanavutiwa na mshambuliaji huyo, ambaye anapatikana kwa euro 65m (£55.7m). (ESPN)
Kiungo wa kati wa Brentford na Nigeria Frank Onyeka, 27, atarejea katika klabu hiyo mara baada ya muda wake wa mkopo katika klabu ya Augsburg ya Bundesliga kukamilika msimu huu wa joto. (Florian Plettenberg)
Bayern Munich na Ajax wametuma maskauti kumwangalia kiungo wa kati wa Manchester City na England chini ya umri wa miaka 18 Divine Mukasa, 17, ingawa City wanapanga kuongeza mkataba wake. (Fabrizio Romano)

CHANZO CHA PICHA,
GETTY IMAGES
Bosi Enzo Maresca anajipanga bila winga wa Ukraine Mykhailo Mudryk, 24, na fowadi wa Ufaransa Christopher Nkunku, 27, katika kikosi chake cha Chelsea msimu ujao. (Sun Club)
Arsenal wanatayarisha ofa yenye thamani ya euro 30m (£25.6m) kwa kiungo wa kati wa Real Madrid na Uturuki Arda Guler, 20, ambaye hajafurahishwa na muda wake mdogo wa kucheza. (Fichajes)
Mkufunzi wa Crystal Palace Oliver Glasner anashawishika kuihama klabu hiyo msimu huu wa joto ili kuchukua nafasi ya juu katika klabu ya RB Leipzig. (Football Insider)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Fahamu miamba ya angani iliyo karibu na dunia, na tishio linalowasumbua Wanasayansi",8 Aprili 2025,"Mwamba uliopewa jina la Asteroid 2024 YR4, ambao iligunduliwa Desemba 2024, umekuwa ukigonga vichwa vya habari kote ulimwenguni. Hapo awali ulikadiriwa kuwa na upana wa mita 40-90 (131-295ft), zaidi ya jengo la ghorofa 12.
Januari mwaka huu, ESA ilikokotoa mwelekeo wa mwamba huo na kutabiri kuwa kuna uwezekano wa 1.2% kuathiri dunia tarehe 22 Desemba 2032.
Kwa bahati nzuri, mwamba YR4 si mkubwa sana wa kuwa na uwezo wa kutokomeza spishi zetu lakini bado unaweza kuleta ""mauaji katika jiji,"" ikiwa utatua katika eneo lenye watu wengi.
Februari 2025, hatari ya mwamba huo kugonga dunia ilipanda kwa muda mfupi hadi 3.1%. Lakini hatari hiyo kisha ikapungua hadi 0.001%.
Kisha Aprili 2025, Nasa ilitoa maelezo ya uchunguzi mpya wa mwamba wa YR4 kutoka Darubini ya Nafasi ya James Webb, ikikadiria mwamba huo ni mdogo kidogo kuliko ilivyofikiriwa awali, una ukubwa wa karibu jengo moja la ghorofa 10.
Lakini Kituo cha Nasa kilieleza uwezekano wa YR4 kugonga Mwezi - tarehe 22 Desemba 2032 – na kuweka 3.8%, kutoka 1.7% ambayo ilitabiriwa mwishoni mwa Februari 2025. Ingawa asilimia hiyo ya kugongana na mwezi, haitoshi kubadilisha mwelekeo wa mwezi.
CHANZO CHA PICHA,
NASA
Linapokuja suala la kuelewa miamba, Wataalamu wa anga na wanasayansi bado wanatafiti ili kuelewa mawe haya makubwa ambayo ni hatari.
Alan Fitzsimmons, mtaalamu wa anga katika Chuo Kikuu cha Queens Belfast na mwanachama wa kitengo cha uchunguzi wa anga cha Nasa ambacho hutafuta na kufuatilia Vitu vya Karibu na Dunia (NEOs).
""Mwamba wowote tunaougundua ni kipande ambacho kilitokea wakati wa kuzaliwa kwa Mfumo wetu wa Jua - zaidi ya miaka bilioni kadhaa iliyopita,"" anasema Fitzsimmons.
Mabaki haya ya kale ya miamba wakati mwingine hujulikana kama sayari ndogo. Mara nyingi hayana maumbo maalumu lakini wakati mwingine huwa mviringo. Huzunguka haraka haraka, polepole au hubiringia. Kwa kawaida huwa mwamba mmoja, wakati mwingine inaweza kuwa zaidi.
Tovuti ya Nasa's Jet Propulsion Laboratory hufuatilia miamba hii, na katika hesabu ya mwisho kuna zaidi ya miamba milioni 1.4 katika Mfumo wetu wa Jua. Mingi iko katika Ukanda kati ya sayari ya Mirihi na Jupita.
Mara nyingi miamba hii husalia kuzuiliwa ndani ya ukanda huo wa sayari na mvuto wa graviti ya Jupita, haiwezi kugonga sayari kubwa.
Lakini katika baadhi ya matukio, mwamba mwingine au nguvu za graviti ya Jupita, inaweza kuusukuma mwamba kuingia katika obiti ya sayari nyingine.
CHANZO CHA PICHA,
GETTY IMAGES
Pindi miamba inapoondoka kwenye ukanda huo kuna uwezekano wa kuelekea kwenye dunia, changamoto ya kwanza ni kuugundua mwamba huo.
""Mwamba wowote huonekana kwenye darubini kama nukta zingine za mwanga ambazo ni nyota, isipokuwa mwamba huwa unasogea,"" anasema Kelly Fast, kaimu afisa wa ulinzi wa sayari wa NASA, ""na mwamba huakisi mwanga wa jua.""
Kadiri mwamba unavyong'aa zaidi ndio huonyesha ukubwa wake. Lakini rangi ya mwamba huathiri mwangaza wake pia, kwani mwamba mweupe unaweza kuakisi mwanga wa jua zaidi kuliko mwamba mweusi.
""Kuna miamba tofauti,"" anasema Fast. ""Mengine ni ya mawe, mengine ni ya kaboni na mengine ni ya metali kulingana na eneo mwamba ulipotoka.""
Kujua muundo wa mwamba ni muhimu. Miamba ya chuma, kwa mfano inaweza kufanya uharibifu zaidi kuliko ile ya kaboni kwa kuwa ni mizito zaidi, kama utagonga Mwezi au Dunia.
Ingawa hakuna uwezekano wa dunia kupata athari ya kugongwa na YR4, bado kuna uwezekano wa 1.7% kwamba mwamba huo unaweza kugonga mwezi wetu.
CHANZO CHA PICHA,
ALAMY
Mwamba wa moto ulioingia kwenye angahewa ya dunia 2013 - ulilipuka takribani maili 14 (22.5km) juu ya jiji la Chelyabinsk nchini Urusi. Walioshuhudia walielezea mwanga huo kuwa unang'aa zaidi kuliko Jua, na wimbi la mlipuko huo liliharibu zaidi ya majengo 4,000 na kujeruhi watu 1,200.
""Mwamba huo ulikuwa na ukubwa wa karibu mita 20m (66ft),"" anasema Küppers.
Siku ya tukio la Chelyabinsk, kamati ya Umoja wa Mataifa ilikuwa ikiendelea mjini Vienna kujadili kuhusu kuilinda dunia dhidi ya athari za mimba.
Mkutano huo ulianzisha Mtandao wa Maonyo ya Kimataifa juu ya Miamba, unaoongozwa na Nasa, na Kikundi cha Ushauri juu ya Misheni za Anga – na kutaka mashirika ya anga duniani kote kushirikiana.
Mwaka 2000, chombo cha Nasa kilikuwa chombo cha kwanza cha anga kuzunguka mwamba wa Eros, na - mwaka mmoja baadaye – kilitua kwenye moja ya miamba.
Chombo cha Japan, cha Huyabusa 2 kiliutembelea mwamba aina ya C 162173 Ryugu mwaka 2018 na 2019 na kikaleta sampuli ya mwamba huo duniani kwenye bakuli lililofungwa.
Tunataka kuilinda dunia lakini pia tunataka kusoma mabaki haya ya kushangaza kutoka uundaji wa Mfumo wa Jua, ili kuelewa historia na uundwaji wa mfumo wa jua.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tunachokijua kuhusu miji ya mahandaki ya Iran yaliyojaa makombora,31 Machi 2025,"Tangu wakati huo, kauli hii imeenezwa sana katika mitandao ya kijamii na vyombo vya habari vinavyounga mkono serikali ya Iran.
Neno ""Mji wa Roketi"" linatumiwa na Walinzi wa Mapinduzi kumaanisha kambi zao za chini ya ardhi inayohifadhi makombora.
Kambi hizi ziko katika mahandaki iliyo chini ya ardhi, inayojengwa katika maeneo mbalimbali ya nchi.
Inadhaniwa kuwa mahandaki haya yako katika milima na maeneo ya kimkakati ya Iran, ikiwa ni sehemu za kutengeneza na kuhifadhi makombora ya balestiki, makombora ya meli, pamoja na silaha nyingine kama ndege zisizo na rubani na mifumo ya ulinzi.
Katika kipindi cha miaka kumi iliyopita, Walinzi wa Mapinduzi wameachilia picha za kambi hizi mara chache.
Jumanne iliyopita, Walinzi wa Mapinduzi walitangaza kuwa wangeufichua mji mpya wa makombora, na masaa machache baadaye, picha zilionyesha Amir Ali Hajizadeh na Jenerali Mkuu Mohammad Bagheri, kamanda mkuu wa Jeshi la Iran, wakisafiri kwa gari la kijeshi lililobeba makombora.
Tangazo la mji huu mpya wa makombora linakuja wakati ambapo Iran imekuwa ikiendelea kutishia kulipiza kisasi tangu shambulizi la pili la Israel mnamo Novemba 25.
Hata hivyo, kwa upande mwingine, mkuu wa jeshi la Uingereza, Admiral Tony Radakkin, anaamini kuwa Israel imeiondoa Iran uwezo wake wa kujenga makombora ya balestiki kwa mwaka mmoja.
CHANZO CHA PICHA,
NOGHTEH ZAN
Iran imekuwa ikifichua makombora ili kuonyesha nguvu zake na kukabiliana na vitisho kutoka kwa mataifa kama Israel na Marekani, na kuviweka kama mafanikio makubwa katika sekta ya silaha za kijeshi, ingawa imekuwa ikificha programu na kambi zake za makombora.
Walinzi wa Mapinduzi wanadai kuwa wana kambi nyingi za makombora zilizojengwa katika mahandaki kupitia 'uhandisi maalum'.
Mnamo 2015, kwa mara ya kwanza, Amir Ali Hajizadeh alitangaza uwepo wa kambi za makombora ""mita 500 chini ya ardhi"" katika mikoa mbalimbali.
Hakuna taarifa kamili inayopatikana kuhusu lini kambi hizi zilijengwa, lakini Mehdi Bakhtiari, mwandishi wa habari wa Fars News Agency, alieleza katika mahojiano na Al Jazeera kuwa ""kambi ya kwanza ya makombora ya chini ya ardhi nchini Iran ilijengwa mwaka 1984, wakati Iran ilianza programu yake ya makombora.""
Programu ya makombora ya Iran ilianza katikati ya Vita vya Iran-Iraq kwa msaada wa mataifa kama Korea Kaskazini na China.
Vyombo vya habari vya Kiirani na Walinzi wa Mapinduzi hadi sasa vimechapisha picha za kambi kadhaa za makombora ya chini ya ardhi wanayoita 'miji ya makombora ya Walinzi wa Mapinduzi'.
Hata hivyo, maeneo halisi ya kambi hizi hayajawahi kutangazwa rasmi.
Lakini maeneo ambayo yalizinduliwa hivi karibuni ni kambi iliyoko mlima wa Zagros, jiji la Bushehr na pia katika mkoa wa Hormozgan.
Moja kati ya video zilizosambaa zimeonyesha ushoroba ukiwa umejaa makombora na pia eneo ambalo makombora hayo hupitia yakisafrishwa kupitia treni iliyo chini ya handaki.
Miji hii ya makombora imekuwa ikionyeshwa mara kwa mara, hasa wakati walinzi wa Mapinduzi walipovamia ISIS nchini Syria au walipofanya operesheni ijulikanayo 'Operation True Promise One and Two'.
Mnamo Machi 2020, Walinzi wa Mapinduzi walizindua 'mji wa kombora la baharini' kwenye pwani ya Ghuba ya Uajemi.
Mahali pa kituo hicho hakikutangazwa, lakini vyombo vya habari vya ndani katika mkoa wa Hormozgan viliripoti kuhusu kambi hiyo.
Kamanda Mkuu wa Walinzi wa Mapinduzi Hossein Salami alisema kuhusu 'mji huu wa makombora' kwenye pwani ya Ghuba ya Uajemi kwamba 'kiwanda hiki ni mojawapo ya vituo kadhaa vinavyohifadhi makombora ya kimkakati ya Jeshi la Wanamaji la Walinzi wa Mapinduzi.'
Mbali na Jeshi la Wanaanga la IRGC, Jeshi la Wanamaji la IRGC pia lina makombora ya kutoka ufukweni hadi baharini, nchi kavu hadi baharini, na kutoka bahari hadi bahari, kama vile makombora ya 'Ya Ali' na 'Hawiza'.
Idadi kamili ya kambi hizo za makombora za siri za Iran hazijulikani, lakini Ahmad Reza Pourdastan, Mkuu wa Kituo cha Mafunzo ya Kistratejia na Utafiti cha jeshi la Iran mnamo Januari 2015 alisema mbali na Walinzi wa Mapinduzi, jeshi la Iran pia lina miji mingi ya makombora ya siri.
CHANZO CHA PICHA,
NOGHTEH ZAN
Kwa mujibu wa Amir Ali Hajizadeh, kamanda wa Kikosi cha Anga cha Walinzi wa Mapinduzi, ""Ikiwa watafichua mji mmoja wa makombora kila wiki, mfululizo huu hautaisha ndani ya miaka miwili.""
Hii inaashiria kuwa Iran inaweza kuwa na miji takriban 104 ya makombora, ingawa hili ni jambo lisiloweza kuthibitishwa kwa urahisi kutokana na ukosefu wa taarifa za kina kuhusu hilo.
Vyanzo vinavyokaribu na Walinzi wa Mapinduzi pia vimeripoti uwepo wa 'miji mia ya makombora' nchini Iran.
Mji wa makombora uliozinduliwa hivi karibuni ulionyesha makombora kama vile Khyber Shakan, Hajj Qasim, Imad, na Sajjeel.
Kombora la balestiki la Emad lilikuwa miongoni mwa makombora yaliyotumika katika shambulizi la Iran dhidi ya Israel, likiharibu Kituo cha Anga cha Navatim kilichoko katikati ya Israel.
CHANZO CHA PICHA,
TASNIM
Lengo la miji hii ya makombora ni kupinga mashambulizi ya angani na kujikomboa, kwa kuwa Iran imefanikiwa kwa kiasi fulani kuonyesha kwamba ina uwezo wa kudumisha uwezo wake wa makombora hata wakati ambapo kambi zake za makombora ardhini zinashambuliwa.
Katika mahojiano na Al Jazeera, Mehdi Bakhtiari alitangaza uwepo wa miji ya makombora ya siri nchini Iran ambayo itawashangaza maadui.
Kwa mujibu wa wachambuzi, kambi hizi, au kama Walinzi wa Mapinduzi wanavyoielezea, ""miji ya makombora ya chini ya ardhi,"" inaweza kuwa maandalizi kwa vita visivyo vya kawaida, kwani inaruhusu makombora kurushwa kutoka maeneo yasiyojulikana na kuchanganya adui kuhusu uwezo wa Iran.
Kwa mujibu wa makamanda wa Walinzi wa Mapinduzi, miji hii ya makombora siyo tu sehemu za kuhifadhi makombora, bali baadhi yao ni ""vituo vya kutengeneza makombora na kuandaa makombora kabla ya kuwa tayari kwa mashambulizi.""
Mnamo Juni 2017, Amir Ali Hajizadeh alitangaza uwepo wa viwanda vitatu vya chini ya ardhi nchini Iran vinavyozalisha makombora kwa ajili ya Walinzi wa Mapinduzi.
Imetafsiriwa na Mariam Mjahid na kuhaririwa na Dinah Gahamanyi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Zelensky:Putin atafariki hivi karibuni - ni kweli na kila kitu kitakwisha,27 Machi 2025,"Alishangaza waandishi wa habari alipojibu maswali kuhusu wasiwasi alionao kwa Rais wa Urusi Vladimir Putin na kusema kuwa kifo chake kiko karibu.
Zelensky pia alieleza kuwa uongozi wa Marekani hivi sasa unashawishiwa na simulizi za Urusi.
Zelensky alieleza kwa uwazi kuwa Putin anahofia kupoteza madaraka aliyonayo.
Alisema, ""Kinachomwogopesha Putin ni kupoteza mamlaka yake. Hili linategemea ustawi wa jamii, lakini pia linategemea umri wake. Putin atakufa hivi karibuni, hiyo ni kweli, na yote haya yataisha,"" alisisitiza.
""Anaweza kufa kabla ya kumaliza maisha yake ya kihistoria ambayo ni ya kutofaulu. Hicho ndicho anachohofia. Na pia kuachwa pweke,"" Volodymyr Zelensky alijibu wanahabari hao alipoulizwa kuhusu Putin.
Rais Zelensky hakutoa maelezo zaidi kuhusu msimamo wake, isipokuwa kusema kuwa Putin anataka kurejesha Umoja wa Kisovieti (USSR) na hata zaidi ya hapo.
Akizungumzia kuhusu mapumziko ya mashambulizi ya nishati, Zelensky alithibitisha kuwa hakukuwa na mashambulizi ya Urusi dhidi ya miundombinu ya nishati usiku uliopita.
""Hii ni hali ngumu kuhusu ufuatiliaji wa mashambulizi. Hadi sasa, timu za kiufundi bado hazijajua itakavyokuwa. Lakini sitaki kusema uongo, hakukuwa na mashambulizi dhidi ya nishati usiku huu. Kulikuwa na mashambulizi kwenye miundombinu mingine ya kiraia, zaidi ya ndege zisizo na rubani mia moja, lakini hakukuwa na mashambulizi dhidi ya nishati usiku,"" alifafanua.
Pia upande wetu wa Ukraine hatukujibu kwa kushambulia miundombinu ya nishati, Zelensky aliendelea kusema.
Kuhusu mapumziko ya mapigano katika Bahari Nyeusi, Zelensky alisisitiza kuwa Warusi wanahitaji mapumziko hayo kwa sababu hawadhibiti tena ushoroba wa Bahari Nyeusi.
""Tunapigania kudhibiti eneo hili kwa sababu ni hatua muhimu kuelekea kumaliza vita. Lakini tunadhibiti hali hiyo. Meli zao huenda ziko chini ya maji au zimejificha,"" alisisitiza.
Aliongeza kuwa Warusi wanataka mapumziko ya mapigano ya nishati kama sehemu ya mapatano kuhusu Bahari Nyeusi.
""Wanataka kutawala biashara ya vyakula, lakini hawatafaulu,"" alisema Zelensky.
CHANZO CHA PICHA,
GETTY IMAGES
Rais Zelensky alijitokeza pia kupinga baadhi ya matamshi ya mjumbe wa Rais Donald Trump, Steve Witkoff, ambaye alidaiwa kutumia mara kwa mara simulizi za Kremlin.
Zelensky alieleza kuwa matamshi hayo hayasaidii juhudi za amani na badala yake yanadhoofisha shinikizo la Marekani dhidi ya Urusi.
""Tunapigana na Putin na hatutaki msaada wa watu ambao wanamsaidia. Tunataka Wamarekani wawe upande wetu. Hata kama tunachagua mbinu za kati, tunataka ziwe katikati, sio karibu na Kremlin,"" alisema.
Zelensky aliongeza kuwa Marekani leo inashawishiwa sana na simulizi za Urusi, lakini wamesisitiza kuwa wataendelea kupigana na hizi propaganda kwani wanapigania uhuru wao.
Rais Zelensky alifika Paris mnamo Machi 26, ambapo alikutana na Rais Emmanuel Macron, kabla ya mkutano wa mataifa yanayojitolea kutoa dhamana za usalama kwa Ukraine.
Hii ilikuwa ni kabla ya mkutano wa ""muungano wa walio na maono sawa"" uliofanyika Paris Machi 27, ambapo Rais Zelensky alihudhuria.
CHANZO CHA PICHA,
STATE EMERGENCY SERVICE
Siku moja kabla, Marekani na Ukraine zilitangaza makubaliano yaliyofikiwa baada ya mazungumzo yaliyofanyika Saudi Arabia, ikijumuisha makubaliano ya kutotumia nguvu za kijeshi katika Bahari Nyeusi na kutekeleza mapumziko ya mashambulizi dhidi ya miundombinu ya nishati.
Ikulu ya White House ilitangaza kuwa Marekani na Ukraine zimekubaliana kudumisha usalama wa meli, kuzuia matumizi ya nguvu, na kuzuia matumizi ya meli za kibiashara kwa madhumuni ya kijeshi katika Bahari Nyeusi.
Taarifa hiyo iliongeza kuwa makubaliano yalihusisha pia hatua za kutekeleza marufuku ya mashambulizi dhidi ya miundombinu ya nishati ya Urusi na Ukraine.
Hata hivyo, Urusi ilitoa taarifa ikisisitiza kuwa makubaliano yaliyotangazwa na White House hayakujumuisha baadhi ya masharti muhimu, ikiwa ni pamoja na ombi la kuondolewa kwa vikwazo katika sekta ya kilimo ya Urusi, ambayo itahusika katika usafirishaji wa bidhaa kupitia Bahari Nyeusi.
Pia, Urusi ilitaja masharti ya marufuku ya mashambulizi ya nishati, ambayo yanapaswa kuanza tarehe Machi 18, 2025, kwa kipindi cha siku 30, na kuna uwezekano wa kupanuliwa au kuvunjwa endapo moja ya pande zitavunja makubaliano hayo.
CHANZO CHA PICHA,
YERMAK
Upande wa Ukraine unadai kuwa hakukuwa na mashambulizi ya Urusi dhidi ya nishati tangu mwezi Machi 25, 2025.
Hata hivyo, Moscow imerekodi mashambulizi dhidi ya miundombinu ya nishati tangu Machi 18, na inadai kuwa Ukraine imeshavunja makubaliano.
Marekani bado haijatoa tamko kuhusu lini usitishwaji wa nishati ulipaswa kuanza.
Imetafsiriwa na Mariam Mjahid
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, Shilingi ya Tanzania inaporomoka?Fahamu vigezo vya thamani na ufanisi wa sarafu",26 Machi 2025,"Benki Kuu ya Tanzania (BOT) imekanusha madai haya ya kwamba shilingi ya Tanzania ndiyo inayofanya vibaya zaidi duniani kwa sasa. Hata hivyo taarifa ya Gavana wa BOT, Emmanuel Tutuba inakiri kwamba mwenendo wa Shilingi ya Tanzania dhidi ya Dola ya Marekani, katika kipindi cha miezi kumi na miwili iliyopita hadi sasa, Shilingi ilishuka kwa asilimia 3.6.
Lakini je, tunaposema sarafu ina thamani kubwa au inafanya vizuri, tunamaanisha nini hasa? Makala hii inachambua vigezo vinavyotumika kupima thamani na ufanisi wa sarafu.
Thamani ya Sarafu uhusisha kiwango ambacho sarafu moja inaweza kubadilishwa na nyingine, mara nyingi ikilinganishwa na Dola ya Marekani. Na sarafu huwa na mabadiliko ya kupanda na kushuka thamani.
Njia ya kawaida ya kujua thamani ya sarafu au kuithaminisha sarafu ni kupitia kiwango chake cha ubadilishaji (Exchange Rate), ambacho kinaonesha ni kiasi gani cha sarafu moja kinaweza kubadilishwa na sarafu nyingine.
'Ukiacha mipango ya kiuchumi ya nchi, kwa mtu mmoja mmoja, hili ni muhimu kuelewa jinsi viwango vya ubadilishaji huamuliwa na ni nini huchochea kubadilika kwake kunaweza kukusaidia kunufaika zaidi na fedha zako unaposafiri nje ya nchi au kutuma fedha kuvuka mipaka ya nchi,"" anasema Beatrice Kimaro, Mchumi kutoka Chuo Kikuu cha Ushirika Moshi, Tanzania.
Katika uchumi, mifumo ya viwango vya ubadilishaji vinaweza kuwa vya kudumu (Fixed) au vinavyobadilika (Floating). Viwango vya kudumu vinahusishwa na sarafu moja au kikapu cha sarafu kwa ajili ya uthabiti, ilhali viwango vinavyobadilika hubadilika kulingana na upatikanaji na mahitaji sikoni.
Thamani ya sarafu huamuliwa kwa kiasi kikubwa na upatikanaji na mahitaji yake katika soko la fedha za kigeni. Ni sera inayotumika na mataifa mengi ikiwemo Tanzania, kuacha soko liamue thamani ya Sarafu ya nchi. Ikiwa mahitaji ya sarafu yanaongezeka, thamani yake hupanda, na kinyume chake. Kwa kifupi, bei ya sarafu itapanda ikiwa mahitaji yatakuwa juu, na bei yake itashuka ikiwa mahitaji ni ya chini.
Sarafu zenye thamani kubwa ndiyo sarafu zenye nguvu kubwa, ambapo nguvu ya sarafu inatafsirika kama daftari la ripoti ya fedha ya nchi. Inaonesha afya ya kiuchumi, utulivu na nguvu ya biashara ya kimataifa ya nchi.
CHANZO CHA PICHA,
GETTY IMAGES
Kwa kawaida, watu wengi huamini kuwa sarafu yenye thamani kubwa ni ile inayoweza kubadilishana kwa kiwango cha juu dhidi ya Dola ya Marekani au sarafu nyingine kuu. Hili lina ukweli wake, lakini thamani ya sarafu huathiriwa na mambo mengi zaidi, yakiwemo haya matatu makubwa:
Kwanza, nchi zilizo na uchumi thabiti (Economic stability) na mfumuko wa bei wa chini huwa na sarafu zenye nguvu zaidi. Wakati bei ni thabiti na uchumi unaweza kukua kwa kasi, sarafu kwa kawaida hufuata mkondo huo.
Pili, hifadhi ya fedha za kigeni (Foreign reserves) ni kigezo muhimu. Ni kwamna kiasi cha fedha za kigeni kinachoshikiliwa na benki kuu ya nchi kinaweza kuathiri thamani ya sarafu yake.
'Akiba kubwa inaweza kusaidia kuimarisha sarafu dhidi ya shinikizo la soko', anasema Beatrice Kimaro, Mchumi kutoka Chuo Kikuu cha Ushirika, Moshi.
Kuwait ina akiba ya fedha za kigeni zaidi ya mara tano ya akiba ya Tanzania. Marekani yenyewe akiba yake ni wastani wa mara 7 ya Tanzania. Akiba hizi zimekuwa msaada mkubwa kwenye kuiimarisha sarafu za nchi hizo ambazo ni miongoni mwa Sarafu zenye nguvu na thamani kubwa duniani.
Akiba hii ya fedha za kigeni hutumika kuingilia katika soko la ndani la fedha za kigeni ili kuleta utulivu pale ambapo haupo pamoja na kufanya malipo ya fedha za kigeni.
CHANZO CHA PICHA,
GETTY IMAGES
Aidha uwiano wa kibiashara ni muhimu kuzingatiwa (Trade balance). Wakati nchi inapouza nje zaidi (export) kuliko inachoagiza (import), husaidia kutengeneza ziada ya biashara, kwa kufanya hivyo huimarisha sarafu yake. Hili linamaanisha wanunuzi zaidi wa kigeni wanahitaji sarafu ya ndani, na hivyo kuongeza thamani yake na nguvu yake sokoni.
Kwa ripoti za mashirika ya fedha ya kimataifa kama IMF na Benki ya dunia, Sarafu zenye thamani kubwa zaidi duniani zinajumuisha sarafu ya Dinar ya Kuwait (KWD), Dinar ya Bahrain (BHD), Rial ya Oman (OMR), Pauni ya Uingereza (GBP), na Dinar ya Jordan (JOD).
Kwa msingi huo, sarafu kama Dinar ya Kuwait (KWD), Dinar ya Bahrain (BHD) na Rial ya Oman (OMR) zinaendela kuwa na thamani kubwa zaidi duniani kwa sababu ya hifadhi kubwa ya fedha za kigeni kama moja ya sababu. Lakini zaidi pia wanabebwa na hifadhi zao za mafuta na sera thabiti za kifedha zinazosimamiwa na serikali zao.
Thamani ya sarafu ni suala pana zaidi ya ubadilishaji wake dhidi ya dola ya Marekani. Ni muhimu kutofautisha kati ya sarafu yenye thamani kubwa na sarafu inayofanya vizuri zaidi, kwa sababu ni vipimo viwili tofauti.
Sarafu inayofanya vizuri (best-performing currency) ni ile inayoongezeka thamani kwa kasi ndani ya kipindi fulani, hata kama bado ina kiwango cha chini cha ubadilishaji ama thamani yake iko chini.
Kwa mfano, ikiwa sarafu ilikuwa inabadilishwa kwa 1 USD = 100 TZS mwezi uliopita, lakini sasa inabadilishwa kwa 1 USD = 90 TZS, inamaanisha kuwa shilingi imeimarika kwa asilimia 10. Kasi hii ya kuimarika ndiyo huifanya iwe miongoni mwa sarafu zinazofanya vizuri zaidi, hata kama bado ina thamani ndogo ukilinganisha na sarafu nyingine.
CHANZO CHA PICHA,
GETTY IMAGES
Vigezo vinavyotumika kupima kasi ya kuongezeka kwa thamani ya sarafu ni pamoja na kiwango cha ubadilishaji wa sarafu (exchange rate movements), uwekezaji wa kigeni, urari wa malipo, mfumuko wa bei na sera za kifedha za benki kuu.
Kwa mujibu wa Shirika la fedha duniani (IMF) baadhi ya sarafu zinazofanya vizuri duniani ni pamoja na;
Kwa kuzingatia vigezo vya kupima thamani ya sarafu na takwimu za hivi karibuni, shilingi ya Tanzania haioneshi kufanya vibaya sana kama inavyotajwa. Imekuwa ikishuka na kupanda kwa viwango visivyotisha. Vigezo vinavyohusisha uchumi wenyewe, utulivu wa bei, kupungua kwa nakisi ya urari wa malipo ya kawaida, na uimara wa sekta ya fedha ni muhimu kwenye kuipima thamani ya shilingi ya Tanzania na kufanya kwake vizuri ama vibaya.
Kumekuwa na kupanda na kushuka kwa thamani ya Shilingi ya Tanzania katika kipindi cha mwaka mmoja uliopita mpaka kufikia Machi, 2025. Katika kipindi hicho Shilingi ilishuka thamani kwa asilimia 3.6. Lakini kuanzia Julai hadi Desemba 2024, Shilingi iliongezeka thamani kwa asilimia 9.51.
Kwa mujibu wa Gavana wa Benki Kuu ya Tanzania, Emmanuel Tutuba, hiyo iliifanya ""kuwa Sarafu iliyofanya vizuri zaidi duniani (kwa kipindi hicho) kabla ya kubadilika tena kuanzia Januari 2025'.
CHANZO CHA PICHA,
GE
Ziko sababu kadhaa za kuporomoka tena kuanzia Januari, 2025 kama BOT ilivyobainisha; kwamba kulitokana na mzunguko wa msimu wa mabadiliko ya fedha za kigeni nchini na sera ya fedha za kigeni ya BOT, inayoruhusu kubadilika kwa thamani ya sarafu kulingana na nguvu za soko. Kama ilivyo nchi nyingi, thamani ya Shilingi ya Tanzania inaendelea kuamuliwa na nguvu ya soko na upatikanaji wa fedha za kigeni sokoni, huku Benki Kuu ya Tanzania (BOT), ikishiriki kwa kiwango kidogo kupitia sera za kifedha.
'Kuimarika kwake na kufanya vizuri kwake dhidi ya Dola ya Marekani mwishoni mwa mwaka jana, udhibiti wa mfumuko wa bei, na ongezeko la akiba ya fedha za kigeni ni viashiria vya uchumi unaoimarika"", anasema mchumi, Beatrice Kimaro.
Hili la uchumi kuimarika, linabebwa na ukuaji wa kasi wa uchumi wa kiwango cha asilimia 5.4 mwaka 2024, ambao si haba, na kupungua kwa nakisi ya urari wa malipo ya kawaida hadi kufikia asilimia 2.7 ya Pato la Taifa mwaka 2024 kutoka asilimia 3.7 miaka miwili iliyopita (2023). Hilo linaipa thamani Shilingi ya Tanzania kunakobebwa pia na kuimarika kwa mauzo ya nje, hasa katika sekta za kilimo, madini na utalii katika kipindi husika.
CHANZO CHA PICHA,
BOT
Ingawa shilingi ya Tanzania imepungua thamani kwa kiasi fulani sasa, hiyo haimaanishi kuwa ni mojawapo ya sarafu zinazofanya vibaya zaidi duniani. Hali ya uchumi wa dunia, uwekezaji wa kigeni na sera za kifedha ndizo zinazoamua mwenendo wa sarafu.
Badala ya kuhofia kuporomoka kwa shilingi ya Tanzania, ni muhimu kuelewa vyanzo vya mabadiliko haya na kuchukua hatua za kuimarisha uchumi ili kuhakikisha sarafu inakuwa thabiti kwa muda mrefu.
'Kwa sababu shilingi ilifanya vizuri mwishoni mwa mwaka hadi Disemba, lakini ulipoanza mwaka, imeonesha kuyumba, ni lazima kudhibiti uimara na nguvu yake kwa muda mrefu', anasema Kimaro.
Analosema mchumi huyu, linawezekana na muhimu kwa mamlaka za kifedha kuendelea kufuatilia na kushughulikia changamoto zinazoweza kuathiri uthabiti wa shilingi katika muda mrefu.
Hakuna njia ya mkato kwenye eneo hili, inapaswa kuendelea kudumisha uthabiti wa uchumi kupitia sera za kifedha zinazotekelezeka, ikiwa ni pamoja na kuhakikisha utulivu wa bei ya Shilingi ya Tanzania.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Hivi ndivyo Kishikwambi (iPad) kilichotupwa mtoni miaka mitano iliyopita kilivyofichua njama kubwa za mauaji,26 Machi 2025,"Ushahidi muhimu ulikuwa ni Kishkwambi ama iPad, iliyopatikana kwenye mto, ikichimbiwa chini kwa zaidi ya inchi kadhaa kando ya Mto Thames chini ya mkondo kutoka eneo la O2 Arena.
Kubainika kwa Kishkwambi hiki, ilikuwa muhimu kwa uchunguzi ambao umesababisha watu watatu kupatikana na hatia huko Old Bailey ya kujaribu kumuua mmoja wa majambazi mashuhuri wa Uingereza waliokuwa na silaha.
Ilikuwa imekaa chini ya maji kwa zaidi ya miaka mitano hadi ilipopatikana na afisa wa polisi akitumia kifaa cha kugundua vyuma, ilikuwa asubuhi moja ya Mwezi Novemba 2024.
Wataalamu wa uchunguzi wa kisayansi waliweza kuisafisha na kufungua sehemu ya ya kuwekea kadi ya Sim, ambapo bado kulikuwa na kadi ya Simu ya rangi ya pinki ya Vodafone.
Kumbukumbu za simu zilipigwa na kuingia ambazo zilizopatikana kutoka kwenye kadi hiyo ya sim zilitoa ushahidi mzito dhidi ya wanaume watu watatu Louis Ahearne, Stewart Ahearne, na Daniel Kelly, wote ambao pia walihusika katika wizi wa jumba la makumbusho nchini Uswisi mwezi mmoja kabla ya shambulio la risasi dhidi ya mchekeshaji.
Mkuu wa Upelelezi, Det Supt Matthew Webb alijiuliza kuhusu kesi hii:
""Nimejiuliza sana kuhusu hili. Je, walijikwaa kwa makosa yao wenyewe, au walikuwa na kiburi cha kufikiri kwamba hawatawahi kukamatwa?""
CHANZO CHA PICHA,
MET POLICE
Ndugu wa Ahearne na Kelly walikuja kuwa lengo la uchunguzi wa polisi baada ya milio ya risasi kusikika katika usiku wa kiangazi kwenye eneo la kifahari la Woodford mnamo 11 Julai 2019.
Risasi sita zilipenya kupitia glasi ya jumba la kifahari la mchekeshaji *Russell Kane, ambalo lilikuwa limekodishwa kwa **Paul Allen*.
Moja ya risasi ilikata kidole cha Allen, nyingine ilimpiga kwenye koo na kutua kwenye uti wa mgongo wake, hali iliyomsababishia kupoteza damu nyingi na kushindwa kupumua.
""Ameshambuliwa kwa risasi! Ameshambuliwa!"" Jade Bovington, mpenzi wa Allen, alipiga kelele kwa hofu.
Wakati Jade alipokuwa akiita ambulansi kwa hofu, majirani na mlinzi wa kibinafsi walikimbia kutoa msaada wa kwanza.
Shahidi mmoja alieleza kumuona mwanaume asiyejulikana akiruka juu ya ukuta mfupi, akipita katikati ya vichaka, na kuingia kwenye gari lililokuwa linamsubiri – ambalo liliondoka kwa kasi.
Hadi leo, Allen anategemea kiti cha magurudumu, akiwa amepooza kuanzia sehemu ya juu ya kifua chake kushuka chini.
CHANZO CHA PICHA,
GETTY IMAGES
Allen alikuwa mmoja wa wahalifu waliopata umaarufu zaidi Uingereza baada ya kuhusika katika wizi mkubwa wa kutumia silaha mnamo 2006. Genge lake lilivamia hifadhi ya pesa ya Securitas huko Tonbridge, Kent, na kuiba pauni milioni 53 kwa kutumia bunduki, ikiwemo AK-47.
Allen alikimbilia Morocco lakini alikamatwa Rabat akiwa na mshirika wake Lee Murray, ambaye bado anahudumia kifungo nchini humo. Januari 2008, Allen alirudishwa Uingereza na kuhukumiwa kifungo cha miaka 18 gerezani.
Baada ya kuachiliwa mwaka 2016, Allen alihamia Woodford na familia yake baada ya jaribio la awali la mauaji nyumbani kwake Woolwich mnamo Septemba 2018.
Miezi kumi baadaye, risasi zilimpata akiwa jikoni nyumbani kwake mpya Woodford.
CHANZO CHA PICHA,
MET POLICE
CHANZO CHA PICHA,
MET POLICE
Waendesha mashtaka walidai kuwa Ahearnes na Kelly walihusika katika mpango wa kumuua Allen, mpango ambao ulihusisha gari la kukodi, ufuatiliaji wa karibu, na simu zisizosajiliwa za malipo ya awali.
""Hii ilikuwa jaribio la mauaji lililopangwa kwa umakini mkubwa na kundi la watu waliobobea katika uhalifu wa kiwango cha juu,"" alisema mwendesha mashtaka Michael Shaw KC.
Wakati wa kuchunguza jinsi watatu hao walivyojua mahali Allen alikokuwa akiishi, polisi waligundua kuwa uhalifu wao ulienea hadi bara la Ulaya.
Katika kesi ya wiki saba kwenye Mahakama ya Old Bailey, waendesha mashtaka walieleza kuwa wizi wa kimataifa ulithibitisha kuwa Ahearnes na Kelly walikuwa ""wahusika wa kiwango cha juu"" cha uhalifu.
Lakini, bila polisi kujua, walipokuwa wakifuatilia mali za kale zilizoibwa, watatu hao walifanya makosa sawa yaliyowaruhusu polisi kufuatilia uwepo wao katika shambulio la risasi la Woodford.
Watatu hao walianza kujaribu kutupa vitu walivyobanwa na vilivyokuwa vikifuatiliwa na vingine wakisafiri mpaka Hong Kong kujaribu kuuza baadhi ya vitu walivyoiba.
CHANZO CHA PICHA,
MET POLICE
Saa chache baada ya shambulio la risasi, eneo la uhalifu huko Woodford lilianza kuchunguzwa kisheria. Maganda sita ya risasi yaliyofyatuliwa kutoka kwenye bunduki aina ya Glock yalipatikana.
Sampuli za DNA zilizokusanywa kutoka kwa uzio zilionyesha kuhusika kwa Louis na Kelly.
Kupitia picha za CCTV, polisi waliweza kutambua nambari ya gari ya Renault Captur ya rangi ya kijivu inayomilikiwa na kampuni ya kukodi ya Avis.
Rekodi zilionyesha ilikuwa imekodishwa na Stewart kutoka tawi la Dartford siku mbili kabla ya shambulio hilo la risasi, na kurudishwa siku iliyofuata.
Uchunguzi zaidi wa CCTV ulibaini kuwa dakika 90 kabla ya ufyatuaji risasi gari hilo la Renault ilikuwa imeingia kwenye karakana ya Shell kwenye Barabara ya Shooters Hill, karibu na Greenwich Park.
""Walisimama kwenye kituo cha mafuta kwa sababu Louis Ahearne alikuwa na kiu,"" Shaw aliambia mahakama.
""Uzuri wa vituo vya mafuta ni kwamba vina CCTV nzuri sana,"" Shaw aliongeza.
CHANZO CHA PICHA,
MET POLICE
Mnamo Oktoba 2024, miezi minne kabla ya kesi ya Old Bailey kuanza, Louis alitoa maelezo yake ya utetezi ambayo yalikuwa na taarifa moja ya kushangaza.
Alisema kuwa, wakati wakirudi Woolwich, gari iliyotumika kwa uhalifu huo, Renault ilikuwa imesimama katika barabara ya John Harrison. Louis alisema alijiweka mahali ambapo angeonekana na Camera za CCTV za mtaani kwamba ""akipunga hewa"" huku mwenzake Kelly akitoweka kuelekea kwenye Mto Thames kwa ajili ya kutuma ushahidi, ikiwemo Kishkwambi au ipad.
Det Supt Webb anakumbuka: ""Tulijua gari lilikuwa limesimama katika barabara ya John Harrison Way na kwamba Kelly alitoka kwenye gari. Sikujua alikoenda, sikujua kilichotokea.
""Mara moja, tulikuwa tukifikiria ikiwa mtu anataka kutupa kitu muhimu labda itakuwa bunduki.""
CHANZO CHA PICHA,
MET POLICE
Kauli ya utetezi ya Louis ilichangia kubainika kwa iPad hiyo iliyotupwa kwenye mto Thames, ambayo ilimkasirisha sana Kelly, ambaye aligundua imetolewa kauli hiyo kabla ya kesi kuanza.
Kelly na Stewart walikaa kizimbani kwa ukimya wakati wote wa kesi hiyo, na walikataa kutoa ushahidi, kwa kuwa wote walionyesha hofu juu ya usalama wao hapo awali. Louis alidokeza mahakamani kwamba ni Kelly ndiye aliyefyatua risasi risasi kule Woodford.
Lakini Det Supt Webb walisema iPad ndio kiini cha kubainika kwa yote haya.
""Det Insp Matthew Freeman alinipigia simu na kusema tumeenda kwenye Mto wa Thames na tumepata iPad.
""Siwezi kurudia maneno niliyotumia lakini Ilikuwa muhimu sana kutegua fumbo.""
Polisi waligundua kuwa mpango wa mauaji ulitekelezwa kwa umakini mkubwa, ukihusisha gari la kukodi, ufuatiliaji wa karibu, na simu zisizosajiliwa za malipo ya awali.
Takwimu za CCTV zilionyesha gari la Renault Captur lililokodishwa na Stewart Ahearne siku mbili kabla ya shambulio.
Takwimu za simu zilionyesha iPad na iPhone 6 ya Kelly zilikuwa zimewasiliana na namba chache, ikiwemo za ndugu wa Ahearne.
Simu hizo zilifuatiliwa hadi kwa Kelly, ambaye alikuwa amenunua simu 59 zisizosajiliwa kupitia Amazon na eBay.
Simu hizo za muda mfupi zilifutwa kutoka mtandao muda mfupi kabla ya Allen kupigwa risasi.
Louis Ahearne, Stewart Ahearne, na Daniel Kelly , walipatikana na hatia ya kula njama ya mauaji na wanatarajiwa kuhukumiwa tarehe 25 Aprili, 2025.
Lakini kwa Mkuu wa Upelelezi, Det Supt Webb, anasema uchunguzi haujakamilika.
""Hii ni mojawapo ya kesi ambapo unavyoendelea kuchunguza, ndivyo unavyoendelea kugundua mengi,"" anasema.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mahojiano maalum na BBC: Burundi yatoa onyo dhidi ya shambulio lolote kutoka Rwanda,25 Machi 2025,"Hata hivyo serikali ya Rwanda imekanusha vikali madai ya serikali ya Burundi.
''Matamshi ya Burundi ni ya kushangaza kwasababu idara za ulinzi za nchi hizi mbili zimekuwa zikikutana kujadili namna ya kulinda mipaka yao haswa wakati huu kuna mzozo Mashariki mwa DRC,''msemaji wa serikali ya Rwanda Yolanda Makolo aeleza.
Ndayishimiye amesema Rwanda itakuwa imefanya kosa kubwa kuivamia Burundi kwa njia yoyote ile akisema Burundi itajibu kwa njia ya Kijeshi, na hivyo kuonya uwezekano wa kuzuka kwa vita vya kikanda.
Rais huyo wa Burundi amesema pia ""hatutakubali kuchinjwa kama mbuzi, kama vile Wakongomani""
Ndayishimiye aliifahamisha BBC kuwa serikali yake tayari imetuma ujumbe kwa rais wa Rwanda Paul Kagame ili mchakato kwa kutekeleza makubaliano yao ya maridhiano ili kupunguza uhasama kati yao.
""Tumefanya mazungumzo na Rwanda kwa muda mrefu na tukakubaliana na ilipofika wakati wa utekelezaji, Rwanda ikasita"" aliongeza Rais Ndayishimiye.
Burundi imeishutumu Rwanda kwa kuwapa hifadhi watu wanaoaminika walijaribu kufanya mapinduzi ya serikali nchini Burundi mwaka wa 2015. Aidha Burundi imedai kuwa utawala wa wa Rais Paul Kagame inawapa misaada waasi wa Red Tabara, ambão mara kwa mara hufanya mashambulizi ya kuvizia nchini Burundi kutoka Mashariki mwa DRC .
Amesema Burundi imejiandaa vilivyo kulinda mipaka yake na kamwe haitaruhusu uvamizi wa aina yoyote na kuishutumu, Rwanda kwa kufadhili makundi ya waasi yanayosababisha maafa Mashariki mwa Congo.
Mashambulizi ya hivi karibu kutoka kwa waasi wa Red Tabara, nchini Burundi, yalisababisha nchi hiyo kufunga mipaka yake na Rwanda.
Utawala wa Burundi umesema kuwa mchakata wa kuwakamata na kuwafungulia mashtaka viongozi wa waasi wa Red Tabara unaendelea na kuwa serikali haina nia yoyote ya kufanya mazungumzo nao. Rais Ndayishimiye amesema kuwa jukumu la serikali yake sasa ni kuwasaka waasi hao na kuwafikisha mahakamani.
Rais Ndayishimiye amesema Burundi haina nia yoyote ya kuvamia nchi nyingine au kuingilia masuala ya ndani ya nchi nyingine na hivyo inastahili kupewa heshima kama hiyo pia.
Kuhusu mzozo wa Jamuhuri ya Kidemokrasia ya Congo, Rais Ndayishimiye ametoa wito kwa rais wa DRC, Felix Tshisekedi kuanzisha mazungumzo ya moja kwa moja na wadau wote wakiwemo viongozi wa makundi yote ya waasi, ili kujaribu kutafuta suluhishi la mzozo wa vita unaoendelea Mashariki na nchi Hiyo.
Rais Ndayishimiye amesema njia ya pekee ya kuaminika kutatua mzozo wa DR Congo ni kupitia mazungumzo ambayo yatashirikisha wakongomani wote.
Amesema Burundi inaunga mkono mazungumzo yanayoongozwa na wakuu wa jumuiya za SADC na Afrika Mashariki, za kuwaleta pamoja viongozi wa DRC na wale wa waasi kwenye meza moja ya mazungumzo.
""Kuna haja gani, kushiriki katika vita vinavyosababisha vifo vya raia, kisha wakati tumewapoteza mamilioni ya raia tunaanza mazungumzo. Hii sio haki. Mazungumzo yanapaswa kuwa hatua ya kwanza na vita kuwa hatua ya mwisho"" alisema Rais Ndayishimiye.
Ndayishimiye amesema mzozo wa DRC ni suala ambalo linaweza kutatutiliwa ndani ya nchi ikiwa viongozi wote wa DRC watakuwa na dhamira njema. Ameonya kuwa mzozo huu unaweza kuendelea kwa muda mrefu ikiwa viongozi hawatajitolea kwa maslahi ya raia.
Amesema mataifa ya Afrika hasa DRC haipaswi kuwa katika hali ya umasikini kutokana na rasilimali zake za madini, udongo wenye rotuba na mvua inayonyesha kwa misimu kadhaa mbali na rasilimali zingine.
Ndayishimiye amesema mzozo wa DRC unaweza kutatuliwa ikiwa rasilimali za serikali zitatumika vyema kwa maslahi ya wanainchi wa DRC na viongozi kuwajibika.
"" itakuwa shida kubwa sana ikiwa watu wachache watafaidika na rasimali za wanainchi huku wanainchi wakiwa masikini. Na hi inaweza kusababisha raia kuanzisha uasi na vita kwa sababu mali yao inafaidisha wachache"" alisema Ndayishimiye"".
Waasi wa M23 wanaosadikika kuungwa mkono na Rwanda wameteka maeneo mengi ya mikoa ya Kivu ya Kaskazini na Kusini ikiwemo miji mikuu ya Goma na Bukavu. Rwanda hata hivyo imekanusha madai kuwa inaunga mkono waasi hao wa M23, ikisema haina nia wala dhamira ya kuunga kundi lolote la waasi nchini DRC.
Rwanda inasema vita vinavyoendelea Mashariki mwa DRC ni suala la ndani la nchi hiyo, lakini wataalamu wa Umoja wa Mataifa wamebainisha uwepo wa wanajeshi wa Rwanda nchini DRC, suala ambalo Rwanda imekanusha.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Wafahamu mabilionea weusi duniani 2025,"9 Aprili 2025, 13:59 EAT","Katika orodha hiyo ya mabilionea kuna watu 23 weusi walio na historia ya kutoka Afrika.
Jumla ya fedha za mabilionea hao 23 kutoka sekta za fedha, Kawi na teknolojia ni $96.2.
Ifuatayo ni orodha ya mabilionea weusi duniani.
Thamani halisi: $23.9 bilioni
Chanzo cha Utajiri: Simiti na sukari
Nchi: Nigeria
Ni mwanzilishi na Mkurugenzi Mtendaji wa Dangote Group na alianza mchakato wa kujenga kiwanda kikubwa zaidi cha mafuta na gesi barani Afrika mwaka wa 2013.
Baada ya miaka 11, uwekezaji wa dola bilioni 23 na maumivu ya kichwa, kiwanda cha kutengeneza mafuta cha Dangote hatimaye kimeanza kufanya kazi mapema 2024, na kusaidia kuongeza utajiri wa Dangote kwa dola bilioni 10.5 baada ya orodha ya mwaka jana.
Thamani halisi: $ 11.4 bilioni
Chanzo cha Utajiri: Mtoa huduma wa IT
Nchi: Marekani
Ndiye Mmarekani mweusi tajiri zaidi ambaye ni mwanzilishi mwenza wa kampuni kubwa ya World Wide Technology inayotoa suluhu ya masuala ya Teknolojia ambayo wateja wake wakuu ni makampuni ya Citi na Verizon, tangu 1990.
Anahudumu kama mwenyekiti wa kampuni binafsi, ambayo sasa ina wafanyakazi karibu 10,000 na inazalisha dola bilioni 20 katika mapato ya kila mwaka.
Thamani halisi: $ 10.8 bilioni
Chanzo cha Utajiri: Mfanyabiashara wa kibinafsi
Nchi: Marekani
Smith alipata dola bilioni 100 (mali chini ya usimamizi) Vista Equity Partners, kampuni kubwa zaidi ya hisa inayomilikiwa na Weusi nchini Marekani, kwa mwaka wa 2000.
Kampuni hiyo bado ipo imara, na imeajiri takriban iwafanyakazi zaidi ya 700 na inalenga kuwekeza katika makampuni ya programu pekee.
Thamani halisi: $ 10.8 bilioni
Chanzo cha Utajiri: Kampuni za kibinafsi
Nchi: Marekani
Karp ni mwanzilishi mwenza na afisa mkuu mtendakazi wa kampuni ya teknolojia ya Palantir Technologies pamoja na kampuni za data.
Wateja wake ni pamoja na FBI, Idara ya Ulinzi na vitengo vingine vya serikali ya Marekani.
Thamani halisi: $ 6.8 bilioni
Chanzo cha Utajiri: Telecom, mafuta
Nchi: Nigeria
Adenuga alijipatia kiasi cha dola milioni moja akiwa na umri wa miaka 26 kama mfanyabiashara wa bidhaa.
Sasa ni mmoja ya watu tajiri Afrika kutokana na kampuni ya mtandao wa simu za rununu, Globacom, na kampuni ya kuchimba mafuta, Conoil.
Thamani halisi: $5.1 bilioni
Chanzo cha Utajiri: Simiti, sukari
Nchi: Nigeria
Abdulsamad Rabiu ndiye mwanzilishi wa kampuni ya BUA Group, muungano wa Nigeria unaofanya kazi katika uzalishaji wa saruji, kusafisha sukari na mali isiyohamishika.
Alianzisha kampuni hiyo 1988 na bado anahudumu kama mwenyekiti na Mkurugenzi Mtendaji.
Kupitia wakfu wake wa, Abdul Samad Rabiu , anasaidia katika miradi ya elimu, afya na maendeleo ya kijamii kote barani Afrika.
Thamani halisi: $3.5 bilioni
Chanzo cha Utajiri: Charlotte Hornets, ridhaa
Nchi: Marekani
Wachezaji wengi walio na viwango vya juu zaidi ni kama mchezaji bora wa mpira wa vikapu wa wakati wote, Jordan alishinda mataji sita ya NBA akiwa na klabu ya Chicago Bulls.
Wakati huo alikuwa akijipatia jumla ya $90 milioni, mbali na zaidi ya $2.4 bilioni (pretax) kutoka kwa washirika wa makampuni kama Nike, Hanes na Gatorade.
Mwaka wa 2023, Jordan aliuza hisa nyingi za klabu ya Charlotte Hornets kwa mkataba wa thamani ya $3 bilioni wa shirika la mpira wa vikapu nchini Marekani NBA.
Hii leo Jordan ni mmoja kati ya Wamarekani weusi wanne tu katika orodha ya Forbes 400 ya watu matajiri zaidi duniani.
Thamani halisi: $3 bilioni
Chanzo cha Utajiri: Madini
Nchi: Afrika Kusini
Motsepe ni mwanzilishi na mwenyekiti wa African Rainbow Minerals, kampuni ya madini inayoendesha shughuli zake Afrika Kusini na Malaysia.
Mwaka 2008, alikuwa Mwafrika wa kwanza katika orodha ya Mabilionea Duniani.
CHANZO CHA PICHA,
GETTY IMAGES
Thamani halisi: $3 bilioni
Chanzo cha Utajiri: Vipindi vya televisheni
Nchi: Marekani
Kipindi chake maarufu cha mazungumzo kiliendeshwa kwa miaka 25, hadi 2011, ambapo aliwekeza tena faida kutoka kwa programu na filamu kama vile The Colour Purple na Selma katika vyombo vya habari na biashara.
Mwaka 2011, alizindua kituo cha kebo cha OWN na kuuza hisa zake nyingi kwa Warner Bros. Discovery mnamo 2020.
Thamani halisi: $2.5 bilioni
Chanzo cha Utajiri: Muziki
Nchi: Marekani
Mmoja wa wanamuziki wakubwa wa hip-hop wa muda wote, Jay-Z alishinda tuzo za Grammys 25 na nikaanzisha biashara nyingi, ikiwa ni pamoja na chapa ya mitindo ya Rocawear (iliyouzwa kwa $204 milioni mwaka wa 2007) na kampuni ya pombe D'Usse na Armand de Brignac.
Mwaka 2019 alikuwa bilionea wa kwanza wa hip-hop.
Thamani halisi: $ 1.4 bilioni
Chanzo cha Utajiri: Muziki, vipodozi
Nchi: Barbados
Alizaliwa kwa jina Robyn Fenty kutoka Barbados—Rihanna jina lake la kati—amekuwa bilionea kutokana na kampuni yake ya vipodozi, Fenty Beauty, ambayo anamiliki pamoja na kampuni ya kifahari ya LVMH.
CHANZO CHA PICHA,
GETTY IMAGES
Thamani halisi: $ 1.3 bilioni
Chanzo cha Utajiri: Mpira wa Kikapu
Nchi: Marekani
Mwaka 2022, Lebron James alikua mchezaji wa kwanza wa mpira wa vikapu kuwa bilionea, baada ya kupata zaidi ya $ 900 milioni (pretax) kutokana na ridhaa na ubia wa biashara.
James ni mchezaji wa NBA All-Star mara 21, bingwa mara nne wa NBA, na MVP mara nne wa NBA.
Imtefasiriwa na Seif Abdalla
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi 5 kubwa za soka Jioni hii: Man City kumnunua Reijnders wa Milan kwa £52m,Saa 4 zilizopita,"Ada hiyo ya uhamisho inaweza kuwa ya faida kubwa zaidi kwa upande wa Italia kwa Milan kuipuuza.
CHANZO CHA PICHA,
GETTY IMAGES
Fabrizio Romano ameeleza kwamba Liverpool 'ina imani kubwa kwamba Virgil Van Dijk na Mohamed Salah watasalia, huku klabu hiyo ikitaka mikataba mipya ya nyota hao isainiwe haraka iwezekanavyo , wakati huu Trent Alexander-Arnold akikaribia kutimkia Real Madrid.
Kumekuwa na mjadala kwa muda mrefu kuhusu mustakabali wa nyota hao watatu hao, baada ya kusifiwa kama wachezaji watatu muhimu zaidi katika kikosi cha Arne Slot katika kipindi chote cha kampeni msimu huu.
Kutosaini mikataba mipya kunaongeza hofu ya kuondoka kwao, ambapo tayari inaonekana Madrid wakikaribia kukamilisha usajili wa bure wa Alexander-Arnold.
Waarabu wao wanamtaka bado Mo Salah
CHANZO CHA PICHA,
GETTY IMAGES
Manchester United wanaripotiwa kujiandaa kumnunua Ederson, kiungo mahiri wa Brazil anayeng'ara kwa sasa Atalanta, kwa mujibu wa GiveMeSport.
Wasiwasi unaongezeka juu ya hali ya Kobbie Mainoo huko Old Trafford, kwani kijana huyo bado hajaamua kama atabaki na kuongeza mkataba mpya ama ataondoka United. Huku uwezekano wa kuondoka kwake ukiongezeka, United sasa wanaoingeza jitihada zao za kumnunua Ederson huku wakitarajia kujiimarisha kabla ya kampeni mpya mwezi Agosti.
Mchezaji huyo wa kimataifa wa Brazil ataelekea majira ya kiangazi akiwa na bei ya pauni milioni 52.
CHANZO CHA PICHA,
GETTY IMAGES
Nyota wa zamani wa Manchester United Paul Pogba anasema ana hamu ya kurejea uwanjani na kwamba amekuwa akipokea ""ofa nyingi kutoka kila upande"".
Pogba alifungiwa kucheza soka baada ya kugundulika anatumia dawa za kusisimua misuli.
Mfaransa huyo aliiambia GQ: ""Kwanza kabisa, nna hamu ya kucheza. Unajua, ni muda mrefu sana tangu nicheze soka. Sikuwahi kufikiria ningekuwa huru wakati huu wa msimu. Sijawahi kushuhudia uhamisho kama huu. Leo, kuna ofa. Zinatoka pande zote. Kutoka pande zote. Nataka kuona ni ipi inanifaa zaidi. Kwa sababu niko kwenye kipindi muhimu cha maisha yangu na kufanya maamuzi' mazuri ni muhimu.""
Pogba alifungiwa miaka minne baada ya kupimwa na kukutwa akitumia dawa iliyopigwa marufuku - dehydroepiandrosterone , baada ya mechi kati ya Juventus na Udinese mwaka 2023. Hata hivyo, adhabu hiyo ilipunguzwa baada ya mchakato mrefu wa kukata rufaa.
CHANZO CHA PICHA,
GETTY IMAGES
Chelsea na Newcastle zinaongoza mbio za kumsajili mshambulizi wa Benfica Vangelis Pavlidis, katika dirisha la msimu huu wa joto, ambaye ana kipengele cha kuachiliwa kwa €100m.
Mchezaji wa kimataifa wa Ugiriki, amefunga mabao 24 katika michezo 46 katika michuano yote na pia ametoa pasi za mabao 10. Mkataba wake unamalizika 2029, akiwa amewasili hivi karibuni kutoka AZ Alkmaar kwa mkataba wa €20m (£17m) msimu wa joto.
Mchezaji huyo anaelezwa na kuaminika kuwa anaweza kutoa ushindani kwa Nicolas Jackson pale Chelsea, huku Magpies wakiripotiwa kuvutiwa naye iwapo Alexander Isak ataondoka (goal.com)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Uchambuzi wa Titanic ulivyogundua kuhusu saa za mwisho za meli kabla ya kuzama,Saa 8 zilizopita,"Uchambuzi unatoa mwonekano mpya wa chumba cha boiler (kifaa cha kuzalisha mvuke), kuthibitisha madai ya mashuhuda ambao wahandisi walifanya kazi hadi mwisho ili kuwasha taa za meli.
Na uchunguzi wa kompyuta pia unaonesha kwamba matundu ya ukubwa wa vipande vya karatasi za A4 katika meli yenye yalichangia kuzama kwa meli hiyo.
CHANZO CHA PICHA,
ATLANTIC PRODUCTIONS/MAGELLAN
""Titanic ndiye shahidi wa mwisho wa maafa, na bado ina hadithi za kusimulia,"" alisema Parks Stephenson, mchambuzi wa Titanic.
Uchambuzi huo umechunguzwa kwa filamu mpya ya National Geographic and Atlantic Productions iitwayo Titanic: The Digital Resurrection.
Ajali hiyo, ambayo iko mita 3,800 chini katika maji ya barafu ya Atlantiki, ilichorwa kwa kutumia roboti za chini ya maji.
Zaidi ya picha 700,000, zilizochukuliwa kutoka kila pembe, zilitumiwa kuunda ""pacha wa kidijitali"", ambaye alifichuliwa kwa ulimwengu pekee na BBC News mnamo 2023.
Kwa sababu ajali hiyo ni kubwa sana na iko katika utusitusi wa kina kirefu, kuichunguza kwa kutumia vitu vya chini vya maji huonesha tu vijipicha vya kustaajabisha. Uchambuzi, hata hivyo, unatoa mwonekano kamili wa kwanza wa Titanic.
Gubeti (bow) iko wima juu ya sakafu ya bahari, kana kwamba meli inaendelea na safari yake.
Lakini ukiwa umbali wa mita 600, sehemu ya nyuma ni chuma kilichochongwa. Uharibifu huo ulitokana na kugonga sakafu ya bahari baada ya meli hiyo kukatika katikati.
CHANZO CHA PICHA,
ATLANTIC PRODUCTIONS/MAGELLAN
Teknolojia mpya ya uchoraji ramani inatoa njia tofauti ya kuisoma meli.
""Ni kama eneo la uhalifu: unahitaji kuona ushahidi ni nini, katika muktadha wa mahali ulipo,"" Parks Stephenson alisema.
""Na kuwa na mtazamo wa kina wa eneo zima la ajali ni muhimu kuelewa kilichotokea hapa.""
Uchunguzi unaonesha maelezo mapya ya karibu, ikiwa ni pamoja na uwazi ambao kuna uwezekano mkubwa ulitokana na kuvunjwa na mwamba wa barafu.
Inalingana na ripoti za mashuhuda walionusurika kwamba barafu iliingia kwenye vyumba vya watu wengine wakati wa mgongano huo.
CHANZO CHA PICHA,
ATLANTIC PRODUCTIONS/MAGELLAN
Wataalamu wamekuwa wakichunguza moja ya vyumba vikubwa vya boiler vya Titanic, ni rahisi kuonekana kwenye skana kwa sababu iko nyuma ya sehemu ya meli iliyovunjika vipande viwili.
Abiria walisema kuwa taa zilikuwa bado zimewashwa huku meli ikizama chini ya mawimbi.
Rudufu ya kidijitali inaonesha kwamba baadhi ya boiler zina umbo la kutumbukia (concave), ambayo inaonesha kwamba zilikuwa bado zinafanya kazi wakati zilipozama majini.
Wote walikufa katika janga hilo lakini vitendo vyao vya kishujaa viliokoa maisha ya watu wengi, alisema Parks Stephenson.
""Waliweka taa na nguvu kazi hadi mwisho, ili kuwapa wafanyakazi muda wa kuwasha boti za kuokoa maisha kwa usalama na mwanga badala ya giza totoro,"" aliiambia BBC.
CHANZO CHA PICHA,
ATLANTIC PRODUCTIONS/MAGELLAN
Rudufu mpya pia imetoa maarifa zaidi kuhusu kuzama kwa chombo hicho.

Inachukua mfano wa kina wa muundo wa meli, iliyoundwa kutoka kwenye michoro ya Titanic, na pia habari kuhusu kasi yake, mwelekeo na kusimama, kutabiri uharibifu uliosababisha ilipogonga barafu.
""Tulitumia seti ya kanuni za hesabu za hali ya juu, uundaji wa kielelezo wa kikokotozi na uwezo wa kutumia kompyuta kubwa zaidi kuunda upya kuzama kwa Titanic,"" Prof Jeom-Kee Paik, kutoka Chuo Kikuu cha London, aliyeongoza utafiti huo alisema.
Rudufu hiyo inaonesha kwamba meli ilipopiga tu kishindo dhidi kwenye kilima cha barafuilikumbwa na msururu wa milipuko kwenye sehemu ya chombo hicho.
CHANZO CHA PICHA,
JEOM KEE-PAIK/ UNIVERSITY COLLEGE LONDON
Titanic ilipaswa kuwa isiyoweza kuzama, iliyobuniwa kusalia ikielea hata ikiwa vyumba vyake vinne visivyopitisha maji vimefurika.
Lakini Rudufu inatathimini uharibifu wa barafu ulioenea katika sehemu sita.
""Tofauti kati ya kuzama kwa Titanic na kutozama iko chini ya ukingo mzuri wa mashimo ya ukubwa wa kipande cha karatasi,"" alisema Simon Benson, mhadhiri mshiriki katika usanifu wa majini katika Chuo Kikuu cha Newcastle.
""Lakini shida ni kwamba mashimo hayo madogo yamesambaa juu ya sehemu kubwa ya urefu wa jumla wa meli, kwa hivyo maji ya mafuriko huja polepole lakini kwa hakika kwenye mashimo hayo yote, na hatimaye vyumba vinafurika juu na Titanic inazama.""
Kwa bahati mbaya uharibifu hauwezi kuonekana kwenye kwenye picha za skena kwani sehemu ya chini imefichwa chini ya mchanga.
CHANZO CHA PICHA,
ATLANTIC PRODUCTIONS/MAGELLAN
Imetafsiriwa na Lizzy Masinga
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, Iran kukishambulia Kisiwa cha Diego Garcia, ambacho ni marufuku raia kufika?",3 Aprili 2025,"Diego Garcia ni makazi ya kituo cha kijeshi cha pamoja kati ya Uingereza na Marekani. Shirika la habari la IRNA lilisema kwamba kituo hicho kiko kwenye rada za ""makombora na droni za Iran za masafa ya kati.""
Siku chache zilizopita, Rais wa Marekani Donald Trump alisema katika mahojiano kwa njia ya simu na NBC kwamba Iran itashambuliwa ikiwa haitafikia makubaliano mapya ya nyuklia na Marekani. Alisisitiza: ""Kama hawatufikii makubaliano, watashambuliwa. Watashambuliwa kwa njia ambayo hawajawahi kuona hapo awali.""
Sasa, BBC Persian imebaini kupitia uchunguzi wa picha za setilaiti kwamba kati ya Machi 22, 2025, na Aprili 2, ndege sita za B-2 na ndege sita za B-52 zimepelekwa katika kituo cha kijeshi cha Diego Garcia.
Maafisa wa Marekani hawajatangaza rasmi kupelekwa kwa ndege hizi huko Diego Garcia au sababu ya kufanya hivyo, na Kamandi ya Kistratejia ya Jeshi la Marekani pia imesema kwamba haizungumzii kuhusu mazoezi au operesheni zake.
CHANZO CHA PICHA,
PLANET LAB
Kwa kuchunguza zaidi picha za setilaiti, BBC imebaini kuwa kupelekwa kwa ndege za kivita huko Diego Garcia ulianza Machi 25, ambapo ndege kumi na moja za B-52 zilipelekwa kituoni hapo.
Jumamosi iliyopita, Machi 29, idadi ya ndege za B-52 ilipungua hadi kufikia sita, lakini wakati huo huo, ndege nne za B-2 zilikuwa zimewasili kwenye kituo hicho.
Karibu wakati huo huo na ripoti za kupelekwa kwa ndege za B-2 na B-52 hadi kituo cha kijeshi cha Diego Garcia, Jeshi la Walinzi wa Mapinduzi ya Kiislamu (IRGC) lilizindua kituo chake kipya cha chini ya ardhi cha makombora, ambacho kiliibua maoni mengi.
Katika kituo cha makombora kilichozinduliwa, makombora kama Khyber-Shakan, Haj Qasim, Emad, Sejjil, Qadr-H, na kombora la mwelekeo wa Paveh yaliwekwa wazi.
Jibu la swali hili si rahisi na linahitaji utafiti wa kitaalamu kuhusu uwezo wa kijeshi wa Iran katika nyanja za makombora na droni.
Kisiwa cha Diego Garcia kiko umbali wa kilomita 3,800 kutoka eneo la kusini zaidi la Iran, katika bandari ya Pasabandar.
Hii ni wakati ambapo masafa ya makombora ya masafa marefu na makombora ya mwelekeo wa kijeshi yanayomilikiwa na Iran yanasemekana kuwa na uwezo wa kwenda umbali wa kati ya kilomita 2,000 na 2,500.
Baadhi ya makombora ya balistiki ya Iran, kama Sejil na Shahab-3B, yanadaiwa kuwa na masafa ya ""kilomita elfu mbili,"" na kulingana na walinzi wa mapinduzi, masafa halisi ya kombora la Somar la mwelekeo wa kijeshi ni ""kati ya kilometa 2,000 na 2,500.""
Masafa halisi ya makombora haya hayawezi kuthibitishwa kwa uhakika, lakini bado hayajawahi kutumika kwa oparesheni ya masafa ya kilomita 2,000.
Umbali mkubwa zaidi ambao makombora ya Iran yameweza kufika hadi sasa ulikuwa wakati wa Operesheni Vashti Sadeq, ile uya kwanza na ya pili katika shambulio dhidi ya Israel.
Umbali kutoka sehemu ya magharibi kabisa ya Iran hadi Israel ni karibu kilomita 1,200.
CHANZO CHA PICHA,
IMA MEDIA
Masafa ya droni za Iran pia yameripotiwa kwenda umbali karibu ""kilomita 2,500."" Hata hivyo, mnamo Oktoba 2014, Kikosi cha Anga cha IRGC kilizindua droni ya Shahed-136B, ambayo inasemekana kuwa na uwezo wa kwenda ""masafa ya kilomita 4,000.""
Hii ilikuwa ni mara ya kwanza kwa Iran kutangaza kuwa na silaha za kijeshi zilizo na masafa zaidi ya ""kilomita elfu mbili.""
Kwa mujibu wa Jeshi la Iran, matamshi ya Kiongozi Mkuu Ali Khamenei kwamba masafa ya makombora ya Iran hayapaswi kuzidi kilomita 2,000 kwa sasa yamesababisha kutengenezwa kwa makombora ya masafa marefu zaidi. Khamenei alisema kuwa kuna ""sababu"" ya uamuzi huu, lakini hakuitaja wazi.
Iwapo masafa ya droni ya Shahed-136B ni sahihi, Iran itaweza kukilenga Kisiwa cha Diego Garcia, lakini kuna njia nyingine za kukishambulia kisiwa hicho; kwa mfano, kuboresha masafa ya makombora na droni, au kutumia meli inayobeba droni ambayo IRGC ilizindua hivi karibuni.
Kwa kutumia meli hii, kuna uwezekano kwamba Iran inaweza kuwa karibu zaidi na kisiwa cha Diego Garcia kijiografia na kushambuliwa kwa droni kutokea hapo.
Lakini haya si rahisi kutekelezwa kwa muda mfupi.
Wakati mvutano kati ya Tehran na Washington unazidi kuongezeka, msemaji wa Pentagon Sean Parnell alisema jana: ""Ikiwa Iran au mawakala wake watatishia wafanyakazi wa Marekani na maslahi yetu katika eneo hilo, Marekani itachukua hatua kali kulinda watu wetu.""
CHANZO CHA PICHA,
GETTY IMAGES
Umuhimu wa ndege za mashambulizi za B-2 Spirit unatokana na uwezo wake wa kushambulia kwa nguvu vituo vya ardhini vilivyo chini ya ulinzi mkali.
Ndege hizo na mabomu yake hutengenezwa na kampuni ya Northrop Grumman na linaweza kupenya mifumo ya ulinzi ya hali ya juu zaidi na kushambulia maeneo lengwa yenye ulinzi mkubwa.
Ndege hii ina uwezo wa kufikia umbali wa kilomita 9,600 kwa kujaza mafuta mara moja, na kutokana na muundo wake wa anga, inaweza kuruka kwa urahisi kwenye urefu wa juu sana.
Ndege za B-2 zina uwezo wa kubeba mabomu mazito, yakiwemo mabomu ya nyuklia. Miongoni mwa silaha zake ni bomu la kupenya ardhini la GBU/57AB lenye uzito wa kilo 14,000.
Ndege hii inadaiwa kuwa na uwezo wa kuruka kwa kasi karibu na kasi ya sauti na kufikia urefu wa futi 50,000.
Jeshi la Anga la Marekani linadaiwa kuwa na ndege 20 za B-2.
Tangu Donald Trump aingie madarakani, uwezekano wa kushambuliwa kwa vituo vya nyuklia vya Iran umeongezeka, na kupelekwa kwa idadi kubwa ya ndege hizi kumewatia wasiwasi maafisa wa Iran.
Ndege hii ina uwezo wa kuepuka mifumo ya ulinzi na rada, na mabomu yake yanaweza kuharibu vituo vya kijeshi vilivyo chini ya ardhi.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Huyu ndiye Panzi mzalendo Tanzania? mdudu wa kipekee mwenye rangi za bendera ya nchi,2 Aprili 2025,"Mwandishi wa BBC Eagan Salla alitembelea msitu wa Pugu Kazimzumbwi na kuandaa taarifa ifuatayo...
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Ushuru ni nini na kwa nini Trump anautumia?,2 Aprili 2025,"Trump anasema – kwa hatua hizi ambazo zinazifanya bidhaa za kigeni kuwa ghali zaidi - zitasaidia wazalishaji wa Marekani na kulinda kazi zao.
Ushuru ni kodi inayotozwa kwa bidhaa zinazoagizwa kutoka nchi nyingine.
Kwa mfano, ushuru wa 25% kwa bidhaa ya thamani ya dola za kimarekani $10 (£7.76) itamaanisha malipo ya ushuru ni dola $2.50. Kampuni zinazoleta bidhaa za kigeni nchini zinapaswa kulipa ushuru huu kwa serikali.
Ushuru ni sehemu ya dira ya kiuchumi ya Trump. Anasema ""ushuru"" ndilo neno analolipenda zaidi. Anasema kodi hizo zitawahimiza watumiaji wa Marekani kununua bidhaa zaidi zinazotengenezwa Marekani, kukuza uchumi wa nchi na kuongeza kiwango cha kodi.
Trump anataka kupunguza pengo kati ya bidhaa ambazo Marekani inaagiza na zile inazosafirisha kwenda nchi nyingine.
Rais wa Merika pia amesema ushuru unakusudiwa kuilazimisha China, Mexico na Canada - kufanya zaidi katika kukomesha wahamiaji na dawa za kulevya kuingia Marekani.
Trump amekiri uwezekano wa kudorora kwa uchumi kutokana na sera zake za kibiashara.
CHANZO CHA PICHA,
GETTY IMAGES
Wanauchumi wanatarajia ushuru kuongeza bei za bidhaa kwa wateja wa Marekani katika bidhaa nyingi zinazoagizwa kutoka nje.
Bidhaa zilizoathiriwa na ushuru zinajumuisha kila bidhaa kuanzia bia, mafuta hadi maparachichi. Kwa sababu ya ushuru, Makampuni yanaweza kuamua kuagiza bidhaa chache za kigeni, jambo ambalo linaweza kufanya zile zinazopatikana kuwa ghali zaidi.
Miongoni mwa makampuni yanayowekewa ushuru, ni yale ya magari kutoka nje ya nchi. Marekani iliagiza takribani magari milioni nane mwaka jana - yakigharimu takribani dola bilioni 240 (£186bn), ni takribani nusu ya mauzo ya jumla.
Ushuru mpya wa 25% kwa uagizaji wa magari kutoka nje na vipuri vya gari utaanza kutekelezwa tarehe 2 Aprili, na malipo ya ushuru huo yataanza siku inayofuata. Ushuru kwa vipuri utaanza kulipwa mwezi Mei.
Bei za magari tayari zimeanza kupanda kutokana na ushuru kwa bidhaa kutoka Canada na Mexico. Vipuri kwa kawaida huvuka mipaka ya Marekani, Mexico na Canada kabla ya gari kutengenezwa kamili.
Ushuru aliotangaza Trump katika muhula wake wa kwanza kama rais ulipandisha wastani wa bei ya chuma na alumini nchini Marekani kwa 2.4% na 1.6%, kulingana na Tume ya Biashara ya Kimataifa ya Marekani.
Ushuru kwa mashine za kufulia zilizoagizwa kutoka nje kati ya 2018 na 2023 uliongeza bei ya mashine hizo kwa 34%, kwa mujibu wa takwimu rasmi.
Bei zilishuka mara tu ushuru ulipoondoshwa.
Ushuru wa 25% kwa magari yanayoingia Marekani. Ushuru wa 25% kwa vipuri vya magari vinavyoagizwa kutoka nje kuanzia mwezi wa Mei.
Machi 12:
25% ya ushuru kwa bidhaa zote za chuma na alumini
Msamaha wa ushuru kwa bidhaa zinazotoka katika chini zenye makubaliano ya biashara huria za Amerika Kaskazini, kama vile televisheni, viyoyozi, maparachichi na nyama ya ng'ombe.
Ushuru wa kemikali ya potashi – inayotumiwa katika mbolea na wakulima wa Marekani - ilipunguzwa kutoka 25% hadi 10%
Msamaha wa ushuru kwa mwezi mzima kwa magari yanayotengenezwa Amerika Kaskazini ambayo yanatii makubaliano ya biashara huria.
10% ya ushuru kwa bidhaa za China iliongezeka mara mbili hadi 20%
25% ya ushuru dhidi ya bidhaa kutoka Mexico na Canada, na ushuru wa 10% kwa uagizaji wa nishati ya Canada
10% ushuru kwa bidhaa kutoka China
CHANZO CHA PICHA,
PA MEDIA
Uingereza imeathirika na ushuru wa magari na chuma - na inatarajiwa itaathirika tena kwa ushuru wa Aprili 2. Lakini serikali ya nchi hiyo haijatangaza ushuru wowote kwa bidhaa kutoka Marekani kama njia ya kujibu ushuru wa Trump.
Katibu wa Biashara Jonathan Reynolds anasisitiza kuwa mazungumzo ya kibiashara yanayoendelea na utawala wa Trump yanamaanisha kuwa Uingereza iko katika ""nafasi bora zaidi ya nchi yoyote"" kufanya ushuru upunguzwe au kuondoshwa.
Nchi nyingine zimeanzisha ushuru kwa bidhaa zinazoagizwa kutoka Marekani. Hilo litazifanya bidhaa za Marekani kuwa ghali, na kuongeza hofu ya vita vya kimataifa vya biashara ambavyo vinaweza kuleta matatizo kwa uchumi duniani kote.
China imeanzisha ushuru wa 10-15% kwa baadhi za kilimo za Marekani. Pia imelenga makampuni ya anga ya Marekani, ulinzi na teknolojia.
Ushuru wa Umoja wa Ulaya unaolenga bidhaa za Marekani zenye thamani ya Euro bilioni 26 (£22bn) utaanza tarehe1 Aprili na kutekelezwa kikamilifu tarehe 13 April. Utalenga bidhaa nyingi ikiwemo boti, bia, pikipiki, pamoja na bidhaa za chuma na alumini.
Canada imeweka ushuru wa 25% kwa chuma kutoka Marekani, alumini na bidhaa zingine. Ushuru zaidi unaweza kuletwa tarehe 2 Aprili.
Mexico imechelewa kuanzisha ushuru wake wa kulipiza kisasi huku mazungumzo na Marekani yakiendelea.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Vita vya kibiashara vyaendelea: China yatangaza ushuru wa asilimia 84 kwa bidhaa za Marekani,Saa 1 iliyopita,"CHANZO CHA PICHA,
GETTY IMAGES
·Benki ya Uingereza ilisema Uingereza iko katika nafasi nzuri ya kukabiliana na dhoruba hiyo lakini inaonya juu ya hatari za siku zijazo kwani serikali ya Uingereza ilisema ""ina uhakika"" itapata makubaliano ya biashara ya Marekani.
Soma zaidi:
Ushuru wa kimataifa wa Trump unaojumuisha 104% dhidi ya China waanza kutekelezwa
Zijue nchi tano zilizoathirika zaidi na ushuru mpya wa Trump
Ushuru ni nini na kwa nini Trump anautumia?
CHANZO CHA PICHA,
AFP
Gavana wa Jimbo la Borno kaskazini mashariki mwa Nigeria ameonya kwamba mashambulio yasiyokuwa ya kawaida ya Boko Haram yanatishia kurejesha nyuma hatua zilizopigwa katika mapambano dhidi ya ujasusi kwenye mkoa huo.
Bwana Babagana Umara Zulum, ambaye alizungumza Jumanne wakati wa mkutano wa usalama huko Maiduguri, alionyesha wasiwasi kwamba serikali inakabiliwa na changamoto katika kupambana na kundi la Boko Haram kwenye jimbo hilo.
""Ni bahati mbaya kwamba mashambulio mapya na utekaji nyara wa Boko Haram yanatokea katika maeneo kadhaa kila siku, bila uchochezi wowote. Hii inaonyesha kuwa Jimbo la Borno linapoteza ardhi yake,"" Gavana Zulum alisema.
Ametoa wito kwa serikali ya shirikisho kuongeza juhudi zake ili kuhakikisha kuwa vyombo vya usalama vinakabiliana na vitisho vya Boko Haram na kuwaondoa kabisa.
Gavana huyo alibaini kuwa utawala wake umekuwa ukisaidia jeshi na mashirika ya usalama katika mapambano dhidi ya ujasusi wa Boko Haram, na kupiga hatua kubwa katika hali ya usalama kipindi cha miaka mitatu iliyopita.
""Lakini inasikitisha ninapowajulisha mashambulio na uharibifu wa hivi karibuni katika kambi za jeshi huko Wajirko na Sabon Gari, kwenye eneo la serikali ya mitaa ya Damboa, Wulgo huko Gamboru Ngala, Izge katika eneo la Serikali ya Mitaa ya Gwoza, na mauaji mengine ya hivi karibuni ya raia na wafanyikazi wa usalama ambayo ni ya kutisha na pigo kwa serikali ya Borno na katika Mkoa wa Kaskazini-Mashariki, ""Bwana Zulum alisema.
Wanamgambo wa Boko Haram wamekuwa wakiendesha shughuli zao katika eneo la kazi kaskazini mashariki mwa Nigeria.
Wanashambulia vikosi vya usalama na raia, wanaua na kuhamisha mamia ya watu.
Miaka michache iliyopita, jeshi la Nigeria lilikuwa limefanikiwa kukabiliana na mashambulizi ya wapiganaji wa jihadi lakini tangu mwanzoni mwa mwaka, mashambulizi yanayotekelezwa na vikundi vya Waisilamu yamekuwa yakiongezeka.
Soma zaidi:
Boko Haram: Hizi ndizo sababu sita za serikali ya Nigeria kushindwa kuliangamiza kundi la kigaidi la Boko Haram
CHANZO CHA PICHA,
REUTERS
Takriban Wapalestina 29 wameuawa katika shambulizi la anga la Israeli kwenye jengo la ghorofa nyingi mashariki mwa Mji wa Gaza, hospitali ya eneo hilo inasema.
Shirika la Ulinzi la Raia linaloendeshwa na Hamas lilisema kuwa ndege za kivita zililenga eneo karibu na msikiti wa al-Hawashi katika kitongoji cha Shejaiya Jumanne asubuhi.
Ilisema watoto wanane ni miongoni mwa waliofariki, zaidi ya watu 60 walijeruhiwa, na kwamba waokoaji bado wanawatafuta wengine zaidi ya kumi chini ya vifusi.
Jeshi la Israeli lilisema kuwa lilimshambulia ""gaidi mkuu wa Hamas"" ambaye alikuwa na jukumu la kupanga na kutekeleza mashambulizi katika eneo hilo.
Hatua nyingi zilichukuliwa ili kupunguza athari kwa raia, ikiwa ni pamoja na matumizi ya ""silaha za usahihi"", iliongeza.
Jeshi pia lilishutumu Hamas kwa kukiuka sheria za kimataifa kwa kutumia kimakusudi raia kama ngao.
Video kutoka kwa Shejaiya ilionyesha miili ya watoto wadogo iliyofunikwa na vumbi ikitolewa kutoka kwenye vifusi na jamaa na waokoaji waliofadhaika.
Ayub Salim, 26, aliliambia shirika la habari la AFP kwamba eneo karibu na jengo la makazi lililoshambuliwa Jumanne asubuhi lilikuwa ""limejaa watu waliokimbia makazi yao"".
Aliongeza kuwa lilishambuliwa na ""makombora mengi"" na kwamba ""mabomu yalitapakaa kila upande"".
""Vumbi na uharibifu mkubwa ulijaa eneo lote, hatukuweza kuona chochote zaidi ya mayowe na hofu ya watu,"" aliongeza. ""Kwa kweli ni mauaji ya kutisha.""
Hamas pia ilisema jeshi la Israeli ""limefanya mauaji ya umwagaji damu"".
Maelfu ya wakaazi wa Shejaiya waliondoka katika makazi yao wiki iliyopita baada ya jeshi la Israeli kuamuru wenye kuondoka katika kitongoji hicho, kwa madai kwamba ilikuwa inaharibu ""miundombinu ya kigaidi"".
Soma zaidi:
Kuunguzwa na kemikali na kuchomwa moto- Wagaza waiambia BBC kuhusu mateso katika kizuizi cha Israel
Je, nchi za Kiarabu zina mpango gani wa kuijenga Gaza?
CHANZO CHA PICHA,
AFP
Rais wa zamani wa Congo, Joseph Kabila, amesema atarudi nchini hivi karibuni kusaidia kupata suluhisho la mzozo unaoendelea upande wa Mashariki ambao umelazimisha mamia ya maelfu ya watu kuhama makazi yao katika miezi ya hivi karibuni.
Bwana Tshisekedi amemshtumu mtangulizi wake kwa kuunga mkono waasi – hatua ambayo chama chake kimekanusha.
Rais Felix Tshisekedi yuko chini ya shinikizo kubwa la kisiasa kumaliza mzozo katika eneo la mashariki mwa Congo.
Lakini jeshi limekuwa na wakati mgumu kukabiliana na waasi wa M23 wanaoungwa mkono na Rwanda ambao wamekamata maeneo makubwa ya madini na miji miwili.
Changamoto zinazomkabili rais zinaweza kuwa mbaya zaidi.
Huenda mtangulizi wake, Joseph Kabila anatafuta njia ya kutumia fursa iliyopo kwa manufaa yake mwenyewe. Amekuwa akipinga serikali na anajaribu kurejea katika ulingo wa kisiasa.
Ikiwa Bwana Kabila atafika katika eneo lililoshikiliwa na waasi mashariki mwa Congo hii inaweza kutatiza juhudi zaidi za kufikia mpango wa amani kumaliza mzozo.
Soma zaidi:
Joseph Kabila na kupotea kwa mamilioni ya DR Congo
Uchaguzi DRC 2023: Ni upi mustakabali wa Joseph Kabila na chama chake cha PPRD?
CHANZO CHA PICHA,
DR CONGO PRESIDENCY / X
Wamarekani watatu waliopatikana na hatia kwa kuhusika katika mapinduzi yaliyofeli nchini Jamhuri ya Kidemokrasi ya Congo mwaka jana wamerudishwa nyumbani Marekani kutumikia kifungo kilichosalia.
Watatu hao awali walihukumiwa kifo na mahakama ya kijeshi kabla ya hukumu zao kubadilishwa na kuwa kifungo cha maisha jela wiki iliyopita.
Msemaji wa Wizara ya Mambo ya Nje ya Marekani Tammy Bruce alisema watatu hao ""wako chini ya ulinzi wetu"".
Hatua ya kurejeshwa nyumbani inawadia wakati Marekani na DR Congo zikifikia makubaliano ya madini katika nchi hiyo yenye utajiri mkubwa wa madini.
Wiki iliyopita, mshauri mkuu wa Rais wa Marekani Donald Trump katika bara la Afrika alitembelea Jamhuri ya Kidemokrasi ya Congo na kuthibitisha kuwa nchi hizo mbili ziko kwenye mazungumzo kuhusu madini na kusema inaweza kuhusisha ""uwekezaji wa mabilioni ya dola"".
DR Congo ina akiba kubwa ya madini ya coltan na cobalt, yanayotumika katika vifaa vya kielektroniki na betri za magari ya umeme, ambayo kwa sasa yanachimbwa kwa kiasi kikubwa na makampuni ya uchimbaji madini ya China.
Wafungwa watatu wa Marekani - Marcel Malanga Malu, Tylor Thomson na Zalman Polun Benjamin - waliondoka DR Congo Jumanne kutumikia kifungo kilichosalia nchini Marekani, alisema msemaji wa rais wa Congo Tina Salama.
Walisindikizwa hadi Uwanja wa Ndege wa Kimataifa wa N'Djili mjini Kinshasa ""kwa kufuata taratibu za kisheria"", ilisema urais wa DR Congo.
Uhamisho huo ""ni sehemu muhimu ya kuimarisha diplomasia ya mahakama na ushirikiano wa kimataifa katika masuala ya haki na haki za binadamu"" kati ya DR Congo na Marekani, ofisi ya rais iliongeza.
Wamarekani hao walikuwa miongoni mwa watu 37 waliohukumiwa kifo Septemba iliyopita na mahakama ya kijeshi.
Soma zaidi:
Hukumu ya kifo dhidi ya Wamarekani watatu kwa jaribio la mapinduzi DRC yabatilishwa
Ni nini kilichochea jaribio la mapinduzi Jamhuri ya Kidemokrasia ya Congo?
'Mungu ndiye aliyetuma majeshi yake ya mbinguni ili kutuokoa na kifo' - Mke wa Vital Kamerhe
China imetoa wito kwa ulimwengu kuungana dhidi ya ushuru wa Trump huku wauzaji bidhaa nje wa nchi hiyo wakikabiliwa na ushuru mpya wa Marekani ambao umepanda hadi 104%.
""Umoja wa kimataifa unaweza kushinda udhalimu wa kibiashara,"" ilisema tahariri katika gazeti la serikali la China Daily, ikibainisha ushirikiano wa Beijing na Japan, Korea Kusini na uchumi mwingine wa Asia. Makala nyingine ilitaka Umoja wa Ulaya kufanya kazi nao ""kuendeleza biashara huria na ushirikiano wa pande nyingi"".
Beijing ""inapinga na haitakubali kamwe vitendo hivyo vya kikatili na uonevu,"" msemaji wa wizara ya mambo ya nje Lin Jian aliwaambia waandishi wa habari Jumatano.
Ushuru huo umetangazwa wakati mgumu kwa uchumi wa China uliodorora: matumizi ya ndani yanasalia kuwa chini na mauzo ya nje bado ni kichocheo kikuu cha ukuaji.
Asili kubwa ya ushuru wa Trump pia imewaacha wafanyabiashara wa China wakihangaika kufanya marekebisho katika usambazaji - huku nchi nyingi zikiathiriwa, kampuni zinasema ni vigumu kupata njia katika hali hii ya kutokuwa na uhakika.
Soma zaidi:
Ushuru wa kimataifa wa Trump unaojumuisha 104% dhidi ya China waanza kutekelezwa
Ushuru mpya wa Trump unamaanisha nini kwa Tanzania na nchi zingine za Afrika Mashariki?
Zijue nchi tano zilizoathirika zaidi na ushuru mpya wa Trump
Ushuru ni nini na kwa nini Trump anautumia?
CHANZO CHA PICHA,
GETTY IMAGES
Mahakama Kuu ya Kakamega imeondoa marufuku dhidi ya mlinda lango wa timu ya Taifa ya Soka ya Kenya Harambee stars na klabu ya Kakamega Homeboys Patrick Matasi iliyowekwa na shirikisho la soka nchini (FKF)kufuatia madai ya kuhusika katika upangaji wa matokeo ya mechi za soka.
Mahakama hiyo siku ya Jumane ilimpa ruhusa Matasi kurejea katika shuhul zake zote za soka zinazoambatana na shirikisho la FKF hadi pale kesi hiyo itakaposikizwa na kukamilika.
Mwezi Machi mwaka huu, Patrick Matasi alipigwa marufuku ya siku 90 na FKF baada ya video moja kusambaa katika mitandao ya kijamii ikionyesha akihusika katika kile kinachoonekana kupanga matokeo ya mechi na mtu asiyejulikana.
Kwa mujibu wa hukumu ya Jaji SN Mbungi, mshtakiwa hajajibu shtaka hili wala hakuhudhuria kesi.
Shtaka hili halijapingwa wala kukubaliwa,kwa hivyo natoa amri ya kihafidhina ya kumzuiya yoyote kumpiga marufuku mshtakiwa kuendelea na shughuli zake za soka.
Aidha jaji huyo alisema mlalamishi anapaswa kuwasilisha shtaka hili rasmi dhidi ya mshtakiwa ambaye ataruhusiwa kukubali ama kukataa mashtaka ndani ya siku 30 zijazo kuanzia leo (Jumanne, Machi 8).
Hii si mara ya kwanza kwa visa vya wachezaji soka nchini Kenya kuhusishwa katika madai ya kushirikiana na watu wasiojulikana katika jambo la upangaji wa matokeo ya mechi.Patrcik Matasi anaichezea klabu ya Kakamega Homeboyz inayoshiriki ligi kuu ya soka nchini Kenya na pia ameiwakilisha timu ya taifa ya soka Harambee stars mechi 30.
Mahakama hiyo aidha imelipatia shirikisho la soka nchini FKF siku 30 kujibu agizo hilo..
Kesi hiyo itasikizwa tarehe 4 Mwezi Juni mwaka huu.
Soma zaidi:
Harambee Stars: Kenya yafuzu AFCON baada ya miaka 15
'Nilikuwa muamuzi wa Primia Ligi lakini sasa najifunza kutembea tena'
Je, Klabu ya Simba ya Tanzania kulivuka zimwi la 'Mwakarobo' leo?
Arsenal 'yaigaragaza' 3-0 Madrid, matokeo yanayoipa England timu 5 Mabingwa Ulaya
'G-55 na No Reform No Election' zinavyoiweka CHADEMA njia panda ya kisiasa

CHANZO CHA PICHA,
GETTY IMAGES
Jeshi la Sudan limefanya mashambulizi makubwa magharibi mwa Omdurman, na kutwaa tena taasisi muhimu kutoka kwa Vikosi vya RSF.
Ilichukua tena kambi ya kijeshi ya Al-Nusur, kituo cha polisi, na sehemu kubwa za Dar al-Salam na Al-Quwa, na kukata njia za usambazaji za RSF.
Katika hatua tofauti, jeshi pia linadai kuwa limeuteka tena mji wa Al-Silik na kambi ya karibu katika jimbo la Blue Nile baada ya shambulio la kushtukiza, huku mapigano yakizidi katika pande nyingi.
Wakati huo huo, ndege zisizo na rubani za RSF zililipua Bwawa la Merowe mara mbili chanzo kikuu cha umeme cha Sudan na kusababisha kukatika kwa umeme.
Jeshi lilisema ulinzi wake wa anga ulizuia mashambulizi lakini wakaonya juu ya hujuma kwa miundombinu muhimu.
Mashambulizi kama hayo siku zilizopita pia yalisababisha kukatika kwa umeme.
Jeshi linaishutumu RSF kwa kutumia ndege zisizo na rubani zinazotolewa na falme za kiarabu UAE, madai ambayo yamekanwa na waasi hao huku mzozo huo ukiingia mwaka wake wa tatu.
Lakini ingawa SAF inaonekana kuwa na kasi kwa sasa, ni vigumu kwa upande wowote kushinda vita kwa namna itakayowaruhusu kutawala Sudan nzima, kwa mujibu wa ripoti ya hivi karibuni ya International Crisis Group. Hata hivyo, pande zote mbili zimedhamiria kuendelea kupigana kwa ajili ya maeneo yaliyosalia, na juhudi za kufufua mazungumzo ya amani hadi sasa zimeshindwa.
Umoja wa Mataifa umeelezea hali nchini Sudan kama janga baya zaidi la kibinadamu duniani. Zaidi ya watu milioni 12 wamelazimika kukimbia makazi yao na mamilioni wanakabiliwa na uhaba mkubwa wa chakula, huku sehemu za nchi zikielekea kwenye njaa.
Soma pia:
Vita vya Sudan: Hofu na matumaini katika mji mkuu ulioharibiwa wa Khartoum
Jeshi kudhibiti tena Ikulu kubadili muelekeo wa vita vya Sudan?
Mzozo wa Sudan: Unayofaa kujua baada ya jeshi la Sudan kuiteka tena ikulu ya Rais
CHANZO CHA PICHA,
GETTY IMAGES
Takriban viboko 50 na wanyama wengine wakubwa wamekufa kutokana na ugonjwa wa kimeta katika Hifadhi ya Taifa ya Virunga, amesema mkurugenzi wa hifadhi hiyo.
Picha zilizosambazwa na hifadhi hiyo kubwa ya Afrika iliyoko nchini Jamhuri ya Kidemokrasia ya Congo, zinaonyesha wanyama hao wakiwa wamekufa na kuelea kwenye Mto Ishasha.
Maafisa wa hifadhi hiyo wamesema wanyama hao walionekana kwa mara ya kwanza wiki iliyopita.
Ingawa chanzo halisi cha sumu hiyo hakijajulikana, vipimo vimebaini uwepo wa viini vya ugonjwa wa kimeta.
Mkurugenzi wa hifadhi hiyo, Emmanuel de Merode, amesema kuwa kazi ya kuokota wanyama hao na kuwazika ili kuzuia kuenea kwa ugonjwa huo inaendelea, ingawa inakutana na changamoto kutokana na ukosefu wa mashine za kuchimbia.
“Inakuwa vigumu kutokana na ukosefu wa vifaa muhimu,” aliiambia shirika la habari la Reuters.
“Kwa sasa tuna uwezo wa kupunguza kuenea kwa ugonjwa huu kwa kuwazika wanyama hao kwa kutumia kemikali kali,” aliongeza.
Mto Ishasha unateremka kaskazini kuelekea Ziwa Edward, moja ya maziwa makubwa barani Afrika, ambapo wanyama wengine waliokufa wamepatikana katika maeneo ya karibu.
Kimeta husababishwa na bakteria iitwayo Bacillus anthracis na inaweza kuwa hatari kwa wanyama na binadamu, ingawa mara nyingi haienei kwa urahisi.
Bakteria hii huvumilia kwa muda mrefu, kisha hutokea kwa mnyama kupitia hewa au vidonda.
Taasisi ya Congo ya Uhifadhi wa Asili imewataka wakazi wa eneo hilo kuepuka kugusa wanyama wa porini na kuchemsha maji kutoka vyanzo vya maji vya karibu kabla ya kuyakunywa.
Hifadhi ya Virunga, inayofunika eneo la kilomita za mraba 7,800 (maili za mraba 3,000), ni moja ya hifadhi zenye utofauti mkubwa wa viumbe hai duniani, lakini pia ni mojawapo ya maeneo hatari zaidi barani Afrika.
Hifadhi hii ni kivutio kikubwa cha watalii, lakini pia imeathiriwa na vita kati ya makundi ya waasi na jeshi la Congo katika miaka ya karibuni.
Maelfu ya wanajeshi wa waasi, wakihusiana na makundi mbalimbali, hutembea katika Hifadhi ya Virunga na maeneo ya jirani, wakigombania udhibiti wa rasilimali za kanda hiyo.
Katika miongo ya hivi karibuni, miongoni mwa changamoto kubwa zilizoshuhudiwa ni uwindaji haramu na vita, ambapo idadi ya viboko katika hifadhi hiyo ilishuka kutoka zaidi ya 20,000 hadi wachache tu, ingawa juhudi za kuimarisha idadi yao zimekuwa zikifanywa.
Soma zaidi:
Utafiti: Panya mwenye baba wawili atengenezwa maabara
Kwanini mpango wa chanjo ya mifugo Kenya unapingwa vikali?
Wadudu,wanyama nao huwapa wenzi wao zawadi, unajua kwanini?
CHANZO CHA PICHA,
REUTERS
Jamhuri ya Kidemokrasia ya Congo (DRC) na kundi la waasi la M23 wanatazamiwa kufanya mazungumzo yao ya kwanza ya moja kwa moja leo mjini Doha.
Hii inaashiria hatua iliyopigwa kuelekea juhudi za kumaliza moja ya migogoro mikali zaidi katika Afrika ya Kati katika miongo kadhaa.
DRC, Umoja wa Mataifa na majumuiya ya kikanda yanaishutumu Rwanda kwa kuunga mkono M23 na kuwapa msaada wa silaha na kijeshi, ingawa Kigali inakanusha hili.
Akihutubia wakati wa shughuli ya kuashiria mwanzo wa mfululizo wa kumbukumbu ya mauaji ya kimbari ya mwaka 1994 jana Jumanne, Rais wa Rwanda Paul Kagame amesema bila kuzitaja nchi zozote, kuwa zinapaswa kuyashughulikia matatizo yao na kumuwacha yeye akabiliane na ya kwake.
Mwezi Desemba mwaka jana, mazungumzo ya amani yaliyosimamiwa na Angola yalivunjika baada ya Rwanda kuitaka serikali ya Congo kuzungumza moja kwa moja na M23.
Siku moja baada ya M23 kujiondoa kwa mazungumzo ya amani ,tarehe 18 mwezi Machi Rais wa Jamhuri ya Kidemokrasia ya Congo (DRC) Felix Tshisekedi na mwenzake wa Rwanda, Paul Kagame walikutana nchini Qatar kwa mazungumzo yao ya kwanza ya ana kwa ana mpatanishi mkuu akiwa ni Amir wa Qatar.
Haya yanajiri baada ya Angola kujiondoa kama mpatanishi mkuu wa mzozo kati ya Kongo na M23.
Kundi la waasi lilisonga mbele kwa kasi, na kuchukua udhibiti wa miji miwili muhimu - Goma na Bukavu.
Mzozo wa mashariki mwa Kongo umedumu kwa muda sasa, madini yakitajwa kama kichochea kikubwa. Mzozo umeongezeka haraka tangu Januari 2025, na maelfu ya watu waliuawa na mamia ya maelfu kulazimishwa kuyakimbia makazi yao.
Pia unaweza kusoma:
M23 Kujiondoa Kwenye Mazungumzo ya Amani DRC: Nini Kinachofuata?
Mzozo wa DRC: Congo yakaidi wito wa kufanya mazungumzo na M23
Fahamu tahadhari aliyoitoa Nyerere kuhusu mgogoro wa mashariki ya DRC

CHANZO CHA PICHA,
GETTY IMAGES
Katibu mkuu wa Umoja wa Mataifa Antonio Guterres amesema misaada inawaishia wapalestina wa ukanda wa Gaza baada ya Isarel kuzuia misaada yote kuingizwa katika eneo hilo na kurejea kufanya mashambulizi makali dhidi ya Hamas.
Bwana Guterres amesema Gaza imegeuzwa uwanja wa mauaji na raia wanajikuta katika mkondo usiokuwa na kikomo wa vifo.
Matamshi yake yanakuja baada ya wakuu wa mashirika sita ya Umoja wa Mataifa kutoa wito wa dharura kwa viongozi wa dunia kuchukua hatua za haraka kuhakikisha chakula na mahitaji mengine yanawafikia Wapalestina.
Hata hivyo, Wizara ya mambo ya nje ya Israel inasisitiza kuna chakula cha kutosha Gaza na kumshutumu Guterres kwa kuichafulia jina Israel.
Israel iliizuia Gaza tarehe 2 Machi, baada ya hatua ya kwanza ya usitishaji mapigano kumalizika.
Hamas ilikataa kupanua sehemu hiyo ya mapatano, ikiishutumu Israel kwa kukataa ahadi zake.
Israel kisha ilifanya upya mashambulizi yake ya angani na mashambulizi ya ardhini tarehe 18 Machi na haya yameua Wapalestina 1,449, kulingana na wizara ya afya inayoendeshwa na Hamas huko Gaza.
Jeshi la Israel linasisitiza kuwa halilengi raia.
Katika hotuba yake kwa waandishi wa habari, Guterres alisema Israel, kama mamlaka inayotawala, ina wajibu chini ya sheria za kimataifa kuhakikisha kuwa chakula na vifaa vya matibabu vinawafikia wakazi.
""Njia ya sasa ni mwisho - haiwezi kuvumiliwa kabisa mbele ya sheria na historia ya kimataifa,"" alisema Guteress.
Vita hivyo vya Gaza vilichochewa na shambulio la Hamas dhidi ya Israel tarehe 7 Oktoba 2023, ambapo takriban watu 1,200 waliuawa na wengine 251 kurudishwa Gaza kama mateka.
Zaidi ya Wapalestina 50,810 wameuawa katika mashambulizi ya Israel tangu wakati huo, kwa mujibu wa wizara ya afya ya Gaza.
Soma zaidi:
Kuunguzwa na kemikali na kuchomwa moto- Wagaza waiambia BBC kuhusu mateso katika kizuizi cha Israel
Kwa nini hatua ya usitishaji vita Gaza inasuasua?
Kwa nini Israel imeishambulia Gaza na kipi kifuatacho?

CHANZO CHA PICHA,
REUTERS
Maafisa wa uokozi katika Jamhuri ya Dominican wanasema watu takriban 113 wamefariki dunia na 150 kujeruhiwa baada ya paa la ukumbi wa burudani kuanguka wakati wa tamasha la msanii Rubby Perez.
Msanii huyo ni miongoni mwa hao waliofariki dunia.
Maafisa hao wa uokozi wanawatafuta manusura katika ukumbi huo ulioko mji mkuu Santo Domingo uliojengwa miaka ya sabini iliyopita.
Mkurugenzi wa Kituo cha Operesheni za Dharura (COE), Juan Manuel Méndez, alisema ana matumaini kwamba wengi wa waliozikwa chini ya paa lililoporomoka bado wako hai.
Jet Set ni klabu ya usiku maarufu huko Santo Domingo ambayo huandaa mara kwa mara matamasha ya muziki wa dansi Jumatatu jioni.
Wanasiasa, wanamichezo na watu wengine mashuhuri walihudhuria.
Pia miongoni mwa wahasiriwa ni Nelsy Cruz, gavana wa jimbo la Monte Cristi, Rais Luis Abinader alisema.
Alikuwa dada wa mchezaji wa zamani wa besiboli Nelson Cruz, mchezaji nyota wa Ligi Kuu mara saba.
Dotel alianza kuchezea New York Mets mnamo 1999 na alichezea timu zikiwemo Houston Astros, Oakland A's, New York Yankees, Chicago White Sox na Detroit Tigers hadi 2013.
Picha za video zilizochukuliwa ndani ya klabu zinaonyesha watu wameketi kwenye meza mbele ya jukwaa na wengine wakicheza kwa muziki nyuma huku Rubby Pérez akiimba.
Katika rekodi tofauti ya simu ya mkononi iliyosambazwa kwenye mitandao ya kijamii, mwanamume aliyesimama karibu na jukwaa anasikika akisema ""kitu kimeanguka kutoka kwenye dari"", huku kidole chake kikionekana kikielekezea paa.
Katika picha hiyo, mwimbaji Rubby Pérez, pia anaonekana kutazama eneo lililoonyeshwa na mtu huyo.
Hazikupita sekunde 30, kelele zinasikika na rekodi hiyo kuwa giza huku mwanamke akisikika akipiga kelele ""Baba, umepatwa na nini?"".
Rais Abinader ametoa rambirambi zake kwa familia zilizoathirika.
Pia unaweza kusoma:
Watu 5 wauawa katika klabu ya burudani
Watu 2 wafariki katika moto uliochoma klabu ya burudani Kenya

CHANZO CHA PICHA,
EPA
Wanajeshi wa Ukraine wamewakamata raia wawili wa China waliokuwa wakipigana upande wa jeshi la Urusi katika mkoa wa Donetsk, amesema Rais Volodymyr Zelensky.
Rais wa Ukraine ameeleza kuwa idadi ya raia wa China walio katika jeshi la urusi ni ‘’wengi zaidi’’.
Waziri wa masuala ya kigeni wa Ukraine Andrii Sybiha ametamaushwa na uwepo wa vikosi vya China vinavyopigana Ukraine akishauku msimamo wa China wa kutaka amani nchini humu .
Aidha ameongezea kuwa ujumbe wa China nchini Kyuv umewajibishwa kuelezea ni kwanini vikosi vyake vinapigana na adui wa Ukraine.
Ni tangazo la kwanza rasmi la Ukraine kuhusisha China kupatia Urusi vikosi vyake vya kijeshi.
Hata hivyo, hakuna jibu lolote limetolewa kutoka sasa na upande wa Urusi wala Beijing.
Korea Kaskazini imetuma maelfu ya wanajeshi kusaidia juhudi za vita vya Urusi dhidi ya Ukraine, kwa mujibu wa Kyiv na maafisa wa Magharibi.
Wakati Beijing na Moscow ni washirika wa karibu wa kisiasa na kiuchumi, China imejaribu kujionyesha kama upande usioegemea upande wowote katika mzozo huo na mara kwa mara imekana kuipatia Urusi zana za kijeshi.
Moja ya faida kuu za Urusi katika vita ni idadi kubwa ya vikosi.
Rais wa Urusi Vladimir Putin alizindua uvamizi kamili dhidi ya Ukraine mnamo 2022, na Moscow kwa sasa inadhibiti karibu asilimia 20% ya ardhi ya Ukraine, haswa mashariki.
Mashambulizi ya ndege zisizo na rubani za Urusi nchini Ukraine ziliendelea Jumanne usiku na kujeruhi watu 14 katika jiji la kati la Ukraine la Dnipro, na mengine mawili huko Kharkiv, kaskazini-mashariki, maafisa wa eneo hilo walisema.
Visa vya moto vimeripotiwa katika miji hiyo miwili.
Pia unaweza kusoma:
Je, Putin ""ameitunza"" Urusi katika miaka yake 25 madarakani?
Je, Ukraine inaweza kumudu mwaka mwingine wa vita na Urusi?
Wanajeshi wa Korea Kaskazini Nchini Urusi: Wanapigana lakini je, Watahepa? au Kusaliti wajibu

CHANZO CHA PICHA,
GETTY IMAGES
Rais wa Marekani Donald Trump amesifu hatua yake ya kuziongezea ushuru bidhaa za nchi nyingi duniani zinazoingizwa Marekani akisema ni muhimu kwa maono yake kwa ajili ya Marekani.
Kauli yake inakuja wakati akiiongezea maradufu ushuru China wa hadi asilimia 104.
Rais Trump amekiri kuwa mkakati wake wa nyongeza za ushuru kwa bidhaa zinazoingizwa Marekani kwa kiasi fulani umepitiliza lakini amesisitiza maafisa wake wanafanya mazungumzo na nchi nyingi zinazotaka kufikia makubaliano ya kibiashara.
Wakati huo huo, masoko ya hisa barani Asia yameshuka zaidi baada ya Marekani kutangaza kuzibandika bidhaa za China ushuru wa zaidi ya asilimia mia moja.
Masoko ya hisa ya Tokyo na Australia yamesuasua na sarafu ya Korea Kusini imeporomoka kwa viwango ambavyo havijashuhudiwa katika kipindi cha miongo miwili.
Hata hivyo, Beijing imekataa kutimiza makataa ya Trump ya kuondoa ushuru wake wa kulipiza kisasi kwa Marekani.
Lakini baadhi ya wachambuzi wanasema ushuru huo utaiathiri China pakubwa, na kuilazimu kurekebisha uchumi wake na kutegemea pakubwa matumizi ya ndani.
Kwa kweli, ushuru wowote unaozidi 35% utafuta faida zote ambazo biashara za Wachina hupata wakati wa kuuza bidhaa za nje hasa zinazoingia Marekani au Kusini Mashariki mwa Asia, alisema Dan Wang kutoka kwa ushauri wa Kundi la Eurasia.
""Ushuru wowote ambao ni wa juu ni ishara tu,"" alisema, akitoa mfano wa takwimu za sekta ya viwanda.
Masoko ya hisa kote duniani yamepoteza matrilioni ya dola tangu hatua hiyo ya Marekani kuanza kutekelezwa.
Wawekezaji wanazidi kutiwa wasiwasi na kuongezeka kwa ushuru ambao huenda ukautumbukiza uchumi wa dunia katika mgogoro mkubwa.
Baadhi ya Wamarekani waliozungumza na BBC wamekaribisha ushuru, wengine wanaogopa kushuka kwa uchumi.
Pia unaweza kusoma:
Ushuru mpya wa Trump unamaanisha nini kwa Tanzania na nchi zingine za Afrika Mashariki?
Zijue nchi tano zilizoathirika zaidi na ushuru mpya wa Trump
Ushuru ni nini na kwa nini Trump anautumia?

© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.

"
Long Article,"Simba ya Tanzania yatinga nusu fainali ya CAF, Rais Samia awapongeza","9 Aprili 2025, 08:31 EAT","Shomari Kapombe alifunga penati ya ushindi huku Mlinda mlango Moussa Camara akiibuka nyota wa mchezo wa kuokoa mikwaju miwili ya penati.
Kabla ya Mchezo wa leo, simba ilikuwa inaitwa mwakarobo na watani zao Yanga kwa kushindwa kuvuka robo fainali mara kwa mara. Kati ya robo fainali 7 kabla ya hii ya sasa, ilikuwa imefanikiwa kuvuka mara mbili tu hatua hiyo.
""Simba ajiandae kutoka, abakie Mwakarobo, tuendele kubakia na lile jina, na pale Mwakarobo hawezi kutoka, ni Mwakarobo, nusu haiwezekani, Simba uwezo hana.""
Hii ilikuwa kauli ya mzaha kutoka kwa mmoja wa mashabiki wa Yanga alipozungumza na chombo kimoja cha Habari Tanzania, akiwatania watani wao wa jadi Simba SC, kufuatia kipigo cha 2-0 kutoka kwa Al Masry kwenye mchezo wa kwanza wa robo fainali ya Kombe la Shirikisho la CAF, kule Misri.
Katika soka la Tanzania, majibizano ya mashabiki wa Yanga na Simba si jambo geni, lakini jina la ""Mwakarobo"" limejikita zaidi katika simulizi ya maumivu ya mara kwa mara ya Simba kutolewa kwenye hatua ya robo fainali. Mwakarobo ni jina la kawaida tu la asili ya watu wa Mkoa wa Mbeya, hasa Tukuyu.
Sasa, tarehe 9 Aprili 2025, Simba imeingia dimbani Benjamin Mkapa kurudiana na Al Masry, na kuichapa 2-0 na kufanya matokeo kuwa 2-2, kabla ya kwenda kwenye mikwaju ya penati na kushinda mikwaju 4-1.
Kabla ya mchezo wa April 9, 2025, katika historia yake tangu kuanzishwa mwaka 1936, Simba SC imewahi kufika robo fainali ya mashindano ya Afrika mara nane, kwenye michuano mbalimbali ikiwemo Kombe la Klabu Bingwa Afrika (sasa Ligi ya Mabingwa), Kombe la CAF, na Kombe la Shirikisho. Cha kushangaza, katika mara hizo zote nane, ilikuwa imevuka hatua ya robo fainali mara mbili tu.
Mara ya kwanza kilikuwa mwaka 1974, Simba ilipowatoa Hearts of Oak ya Ghana kwa jumla ya mabao 2-0 ugenini mjini Accra, Ghana kwa mabao ya Abdallah 'King' Kibadeni na Adam Sabu, kabla ya Kwenda sare tasa ya 0-0 jijini Dar es Salaam. Kikosi cha Simba kilikuwa na magwiji kama 'King' Kibadeni, Sabu, Mohamed Kajole, Athuman Mambosasa, na Abbas Dilunga. Hii ilikuwa ni enzi ambazo hata mfadhili mkubwa wa sasa wa klabu, Mohammed ""Mo"" Dewji, alikuwa hajazaliwa.
Hata hivyo, katika hatua ya nusu fainali, Simba walikumbana na Mehala El Kubra ya Misri na kupoteza nyumbani 1-0 na kisha kipigo kama hicho ugenini na kuondolewa kwa jumla ya mabao 2-0.
Simba ilivuka tena robo fainali mwaka 1993, safari hii dhidi ya Al Harrach ya Algeria. Iliibuka na ushindi wa 3-0 nyumbani kwa mabao mawili kutoka kwa Edward Chumila ""Edo"" na moja kutoka kwa Ramadhani Abdul ""Mashine"", kabla ya kupoteza 2-0 ugenini. Hii ilikuwa enzi ambazo msemaji wa sasa wa klabu, Ahmed Ally, alikuwa bado mtoto wa darasa la kwanza au pili au hajaanza shule kabisa.
Baada ya hapo, Simba iliitoa Atletico Sport Aviacao ya Angola nusu fainali na kufika fainali, ambako walikumbana na Stella Abidjan ya Ivory Coast na kupoteza jumla ya mabao 2-0.
Hizi ndizo nusu fainali mbili pekee ambazo Simba imewahi kuzifikia kwa karne karibu tisa tangu kuanzishwa kwake. Mara nyingine zote, hatua ya robo fainali imekuwa kama ukuta wa chuma.
Katika Kombe la Klabu Bingwa Afrika (zamani), Simba ilishiriki mara 9 na kufika robo fainali mara mbili, mwaka 1974 walipovuka na 1994 walipoishia hapo.
Katika Ligi ya Mabingwa Afrika, ambayo ni toleo jipya la mashindano hayo, Simba wameshiriki mara 9 pia, na kufika robo fainali mara nne, katika misimu ya 2018/2019, 2020/2021, 2022/2023, na 2023/2024, lakini bila kuvuka Kwenda nusu.
Katika Kombe la Shirikisho la CAF, Simba wameshiriki mara 7 hadi sasa, na hii ya 2024/2025 ni robo fainali yao ya pili katika michuano hiyo, baada ya ile ya 2021/2022.
Kwa kufuzu nusu fainali sasa, je ni mwisho wa jina la Mwakarobo?
CHANZO CHA PICHA,
AFP
Licha ya rekodi hiyo ya kukwama kufika robo fainali mara kwa mara, tangu mwaka 2018 hadi sasa, Simba SC imefanikiwa kuwa klabu yenye mafanikio makubwa zaidi kimataifa kutoka Afrika Mashariki kwa kufika robo fainali sita katika mashindano makubwa barani Afrika.
Kwa kiwango hicho, bila shaka Simba ni mabingwa wa kweli wa ukanda huu. Kwa rekodi ya kufika robo faibali, simba inastahili sifa, ni hatua kubwa imepiga katika miaka ya hivi karibuni. Watani zao Yanga wao wanajivunia kuingia fainali ya kombe la shirikilo, CAF, msimu wa 2022/2023.
Lakini mashabiki wa Simba hawatosheki na robo fainali tu. Walikuwa wanataka hatua kubwa zaidi. Na sasa jina la Mwakarobo linaweza kuwa historia kwao.
CHANZO CHA PICHA,
SIMBA
Simba itapindua meza kwa Mkapa? lilikuwa swali kubwa kwa mashabiki wa soka la Tanzania. Simba SC ilikabiliwa na kazi ngumu ya kugeuza matokeo baada ya kupoteza 2-0 dhidi ya Al Masry huko Misri. Ushindi wa April 09, 2025 unaipeleka simba nusu fainali ya tatu ya soka la Afrika tangu kuanzishwa kwake. Ilikuwa hali ni ngumu, lakini si ngeni kwa Simba.
Mwaka 1979, Simba ilifanya moja ya miujiza mikubwa kwenye historia ya soka la Afrika: ilifungwa 4-0 nyumbani na Mufulira Wanderers ya Zambia, lakini ikapindua meza kwa kishindo ugenini kwa kuishinda 5-0 na kufuzu hatua inayofuata, ingawa haikuwa ya nusu fainali.
Katika miaka ya karibuni zaidi, msimu wa 2018/2019 wa Ligi ya Mabingwa Afrika, Simba ilifungwa 2-1 na Nkana FC ugenini, lakini ilishinda 3-1 kwenye dimba la Benjamin Mkapa na kufuzu hatua ya makundi kwa jumla ya mabao 4-3. Ni katika uwanja huu huu walipoandikwa mashujaa.
Aidha, Simba ina rekodi nzuri ya kutopoteza nyumbani: katika mechi 10 za mwisho za Afrika zilizopigwa jijini Dar es Salaam kabla wa Al Masry, Simba imepoteza mechi moja tu dhidi ya Al Ahly ya Misri. Almanusura pia ipindue mezi iliposhinda mabao 3-0 nyumbani dhidi ya Kaizer Chiefs ya Afrika Kusini, kwenye robo fainali ya klabu Bingwa Afrika. Kama si ushindi mnono wa mabao 4-0 walioupata Waafrika Kusini hao, kwenye mechi ya kwanza katika uwanja wa FNB Jijini Johannesburg.
Ingawa haiko tena enzi za King Kibadeni, Edward Chumila, au hata mastaa wa miaka ya hivi karibuni kama Luis Miquissone, John Bocco na Clatous Chama, Simba inajivunia vipaji kama Charles Ahoua, Fabrice Ngoma, Elie Mpanzu, pamoja na wazoefu wa mashindano ya Afrika kama Shomari Kapombe na Mohamed Hussein 'Tshabalala'.
Sasa, mbele ya mashabiki wao, ndani ya jiji lao, kwenye ardhi yao, Smba imeweza kufuzu nusu fainali, Je italiondoa jina la Mwakarobo midomoni mwa watani wao kwa kuendelea mpaka fainali?
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Zijue sababu za wanaume kufa mapema kuliko wanawake,7 Aprili 2025,"Mwezi huu serikali nchini Uingereza itazindua mpango juu ya afya ya wanaume. Wataalamu wanasema, hatua hiyo imechelewa kwa muda mrefu, na wanaume wana uwezekano mkubwa wa kufa kabla ya wakati wao kuliko wanawake.
Kuna changamoto juu ya afya ya wanaume - mchanganyiko wa tabia za hatari na ukosefu wa kujiamini na ujuzi wa kutafuta huduma za afya.
Huko Uingereza wanaume wana uwezekano mkubwa wa kuvuta sigara, kunywa pombe, kutumia dawa za kulevya na kuwa na kiwango kikubwa cha lehemu (cholesterol) na shinikizo la damu.
Mambo hayo huchangia kwa kiasi kikubwa, wanaume kufa mapema kuliko wanawake – ikielezwa kuwa hufa mapema kwa miaka minne kuliko wanawake. Pia wanaume wana uwezekano wa karibu 60% kufa kabla ya umri wa miaka 75 kutokana na ugonjwa wa moyo, saratani ya mapafu, ugonjwa wa ini na katika ajali.
Prof Alan White, ambaye alianzisha shirika la misaada la Men's Health Forum na kuanzisha kituo cha afya cha wanaume katika Chuo Kikuu cha Leeds Beckett, anasema suala hili linahitaji kuchukuliwa kwa uzito zaidi.
Anatoa mfano wa janga la Covi 19, wanaume 19,000 zaidi ya wanawake walikufa kutokana na Covid.
Anasema ni rahisi kulaumu kwamba wanaume hawatunzi afya zao, kwa mtindo wao wa maisha, lakini anasema ""ukweli wa mambo ni zaidi ya jambo hilo.""
Prof White anasema: ""Wanaume hawana ujuzi wa kutosha wa kushughulikia afya zao, hawazungumzi kuhusu afya na kuchukua hatua kulingana na dalili. Wengi hupita miaka bila kuona mtaalamu wa afya.""
""Ni tofauti kwa wanawake. Hupata huduma ya uzazi wa mpango, hufanyiwa uchunguzi wa mlango wa kizazi na kuzaa kunamaanisha wanawake wengi wanawasiliana mara kwa mara na wahudumu wa afya kwa njia ambayo wanaume hawana.""
CHANZO CHA PICHA,
GETTY IMAGES
Mark Brooks, mshauri wa sera wa Kundi la Wabunge wa Vyama Vyote kuhusu Masuala ya Wanaume na Wavulana, anasema:
""Katika jamii tuna matarajio maalumu juu ya wanaume. Wanatakiwa wawe imara na kufanya mambo, kuwa na nguvu na ustahimilivu.""
""Maisha ya wanaume katika maeneo maskini ni miaka 10 chini kuliko katika nchi tajiri - katika maeneo masikini wanaume wana uwezekano wa mara 3.5 zaidi kufa kabla ya umri wa miaka 75.""
""Huwezi kupuuza utofauti wa majukumu linapokuja suala la kazi kama vile ujenzi na utengenezaji,"" anasema. ""Jinsi huduma za afya zinavyoundwa hazifanyi kazi kwa wanaume.""
""Mtu anayefanya kazi katika ujenzi au eneo la viwanda atapata shida sana kuchukua likizo iwe ni kwa uchunguzi wa afya au kwenda kumuona daktari.""
Brooks angependa kuona wafanyakazi wakipewa haki ya mapumziko ya saa mbili ya kulipwa ili kwenda kupima afya zao na pia huduma za afya kutolewa katika maeneo ambayo wafanyakazi wameajiriwa, kama vile maeneo ya viwanda.
Anasema kuna tatizo pia la baadhi ya wanaume kuogopa kukabiliana na matatizo ya kiafya ambayo yanatokea katika miaka yao ya 40 na 50 - hupuuza dalili za mapema au kuficha magonjwa.
Anaongeza kuwa wasiwasi wa kukosa kazi na matatizo ya kifedha, pamoja na matatizo ya mahusiano, ni kichocheo kikubwa cha kuwepo kwa viwango vya juu vya kujiua vinavyotokea kwa wanaume. Robo tatu ya watu wanaojiua ni wanaume nchini Uingereza.
Tofauti za kikabila pia huchangia, anasema. Kwa mfano, wanaume weusi nchini Uingereza wana uwezekano maradufu wa kugunduliwa na saratani ya kibofu cha mkono, huku wanaume kutoka asili ya India au Bangladeshi wako katika hatari kubwa ya kupata kisukari.
CHANZO CHA PICHA,
GETTY IMAGES
Lakini haya yote hayamaanishi kwamba wanaume hawapendi afya zao, asema Prof Paul Galdas, mtaalam wa afya ya wanaume katika Chuo Kikuu cha York. ""Wanaume wako tayari kuzungumza, lakini ili kufanya hivyo lazima hayo mazungumzo yawe kwenye msingi wa vitendo na shughuli.""
""Shughuli hizo zinaweza kuwa ni kwenda matembezini, kuona marafiki, kucheza gofu na kuendeleza ujuzi wa kutatua matatizo ili kulinda afya ya akili. Afya bora ya akili huleta afya njema ya mwili.""
Prof White anasema sasa ni wakati wa kujenga misingi hii –mkakati wa kitaifa wa afya ya wanaume ni muhimu. Lakini pia wanaume wenye waamke. Anasema kuna baadhi ya hatua rahisi kila mwanaume anapaswa kuzizingatia.
""Angalia ukubwa wa kiuno chako - ikiwa ni kikubwa, au ikiwa tumbo lako ni kubwa jaribu kufanya mazoezi. Toka nje zungumza na watu na fanya mazoezi.
""Chukua muda wako ili kupima afya yako au kuchunguzwa na daktari. Na, ukiona mabadiliko ya mwili au matatizo ya afya, tafuta usaidizi.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Kwanini kande, mbege na machalari ni bora kuliko Pizza na Burger?",7 Aprili 2025,"""Tulifanya utafiti huu kwa kushirikiana na Taasisi mbalimbali za kimataifa, lakini tukalenga Moshi, Kilimanjaro kwa sababu watu bado wanatumia vyakula vya jadi,"" anasema Godfrey Temba, mtafiti kutoka timu ya utafiti ya KCMC, ambaye pia Daktari wa kinga ya mwili.
Vyakula vilivyofanyiwa utafiti ni vyakula vya asili, kienyeji, jadi na Afrika ambavyo hasa vilikuwa vyakula vya watu wa asili ya Kilimanjaro, ambao wengi ni Wachaga, dhidi ya vyakula vya kisasa, vya mjini na vinavyotumika zaidi na watu wa Magharibi.
Washiriki wa utafiti waligawanywa kwenye makundi matatu, kundi la kijijini, ambao walibadilisha mlo kutoka kula vyakula vya asili wakala vyakula vya kisasa kwa wiki mbili, kundi la pili ni la wale wa mjini waliobadili mlo na kula vyakula vya asili na kienyeji kwa wiki mbili pia, na kundi la tatu walipewa kinywaji cha asili ya mbege inayotengenezwa kwa kutumia ndizi mbivu, kimea cha ulezi, na maji.
Baadhi ya vyakula vya asili vilivyotumika ni kande (mahindi na maharage), Machalari (ndizi nyama), Kiburu (ndizi maharage) kinywaji cha asili cha mbege, mbogamboga, viazi vitamu, ugali wa dona au muhogo, uji wa ulezi, matunda ya msimu kama parachichi na chai ya rangi. Ingawa vyakula hivi pia vinatumika na baadhi ya watu wa asili nyingine mbali na Wachaga. Kande iliyotumia mahindi yasiyokobolewa, ikiwekwa chumvi kidogo bila mafuta ni chakula cha asili chenye afya.
Kwa upande wa vyakula vya kisasa, washiriki walipewa wali mweupe wa mafuta, mikate ya Sandwich, chapati, Juisi za pakiti, Soseji na Chipsi mayai, tambi, ugali wa sembe, pizza na chai ya maziwa, vyakula vilivyozoeleka mijini na kwenye migahawa ya haraka. Vyakula hivi vinalika sana Ulaya Magharibi, vinavyojumuisha pia vyakula kama Pizza na Burger.
Matokeo ya utafiti yameonesha kuwa wale waliobadili lishe kwenda ya Kimagharibi kinga zao zilianza kupungua uwezo wake, pia protini zao mwilini ziliongezeka zinazohusiana na uvimbe mchungu (inflammation) ambazo zikiongezeka kwa kasi na kwa muda mrefu zinasababisha kupata hatari ya kupata magonjwa yasiyokuwa ya kuambukiza kama ya moyo, kisukari, na saratani.
Kwa upande mwingine, waliorejea kwenye lishe ya Kiafrika au waliotumia mbege walionyesha kupungua kwa viashiria vya uvimbe mchungu, na hali yao ya kinga zao za zilionyesha kuimarika.
'Tulijifunza kwamba lishe zetu za asili zina uwezo mkubwa sana wa kuimarisha kinga zetu za mwili na kutuweka mbali na hatari ya kupata magonjwa yasiyokuwa ya kuambukiza na hizi lishe zetu za asili hasa katika eneo la Kilimanjao, ni lishe ambazo watu wanatumia nafaka zaidi kama mahindi, ambayo maeneo ya vijijini wengi wanatumia ambayo hajakobolewa, ndizi nyama (Machalari), ndizi na maharage (Kiburu)"", alisema Temba.
Kwa mujibu wa utafiti, baadhi ya madhara au faida za mabadiliko ya lishe ziliendelea kuonekana mpaka wiki nne baada ya utafiti, jambo linaloonesha kuwa vyakula unavyokula vinaweza kuwa na athari nzuri ama mbaya ya muda mrefu kwenye afya yako.
CHANZO CHA PICHA,
GETTY IMAGES
Utafiti huu sio wa Moshi pekee. Ni sehemu ya utafiti mpana uliohusisha nchi kama Uingereza, Afrika Kusini, Brazil, na Marekani, ukishirikisha jumla ya washiriki 1,205. Katika nchi za Magharibi, walioshiriki walikuwa na ulaji mkubwa wa vyakula vilivyosindikwa kwa wastani wa zaidi ya 45% ya mlo wao wa kila siku.
Tanzania ilitoa kundi dogo la watu 77, lakini mchango wake ulikuwa wa kipekee, hasa kwa sababu ya tofauti kubwa katika aina ya lishe inayopatikana maeneo ya vijijini na mijini na pia bado kuna jamii zinazotegemea lishe ya asili. Matokeo yake yaliwawezesha watafiti wa kimataifa kuthibitisha kwamba lishebora si swala la teknolojia, bali ni urithi wa maisha ya kawaida unaohitaji kuthaminiwa tena.
Utofauti wa mazingira mijini dhidi ya vijijini ulionesha kuwa watu wanaoishi maeneo ya vijijini au wenye mtindo wa maisha wa jadi walikuwa na kinga bora zaidi tofauti na wale waliotegemea vyakula vya haraka na vya kusindika na kukobolewa. Pia utafiti ulionyesha vijijini wengi wanaanda vyakula vyao kwa kuvichemsha na kuweka kiwango kidogo cha chumvi na mafuta, kuliko kundi la mjini.
Lakini Utafiti mwingine wa kimataifa uliofanywa na vyuo mbalimbali vikiwemo vya Harvard na Oxford umeonyesha athari za lishe ya asili na matumizi ya vyakula visivyosindikwa vinamchango mkubwa wa kupunguza hatari ya magonjwa sugu kama vile kisukari, magonjwa ya moyo, na saratani.
""Ukitazama data, unaona wazi kuwa watu wa vijijini ambao lishe yao haijachakachuliwa sana walikuwa na mwitikio mzuri wa kinga. Lakini hata wale wa mjini, walipobadilishiwa chakula kwa siku 14 tu, walionyesha matokeo mazuri,"" asema Temba.
Licha ya watafiti kuonya kula kwa wastani hasa vyakula vya wanga kama viazi, magimbi na nafaka, Utafiti huu unathibitisha umuhimu wa lishe ya asili, na jinsi vyakula visivyopitia viwanda vinavyoweza kuboresha mfumo wa kinga na afya ya mwili kwa ujumla.
CHANZO CHA PICHA,
GETTY IMAGES
Utafiti huu sio tu kuhusu utofauti wa vyakula vya asili ya kiafrika na vile vya Magharibi, bali unatoa ujumbe mpana kwamba lishe ni nguzo muhimu ya kinga ya mwili. Katika kipindi ambacho magonjwa yanazidi kuongezeka, na ulimwengu ukikabiliwa na changamoto mpya kila mwaka, lishe bora inaweza kuwa ngome ya kwanza ya ulinzi.
Kwa hiyo, badala ya kulazimika kuchagua kati ya ""kitamu"" na ""cha afya,"" tunapaswa kutambua kwamba ladha halisi iko kwenye vyakula vya nyumbani na kwamba afya ya muda mrefu inaanzia kwenye mlo wetu wa kila siku.
'Ukiweka mbali suala la ladha lakini hata mtu anavyojisikia inakuwa ni tofauti sana na jinsi ambavyo umezoea kula Chipsi, kula burger ukilinganisha na kula magimbi mazuri ya kienyeji', alisema mmoja wa washiriki wa utafiti.
Hata hivyo changamoto inayotajwa na wengi ni upatikanaji wa lishe ya asili hasa kwa watu waishio mjini.
""Nilishindwa kuendelea na ulaji wa chakula cha asili kutokana na mtindo wa maisha tunaoishi...na kwamba hivi vyakula vya asili upatakanaji wake na upishi mzuri kwa maeneo ya mjini ni mgumu sana', anasema mshiriki.
Pamoja na changamoto kula vyakula vya asili na kuvilinda ni wito unaozungumzwa na watafiti. Huenda leo kande, viazi vitamu, magimbi, mbege na mboga za kienyeji zikawa hazijafungashwa kwenye maboksi na vifungashio vingine vya kuvutia kama ilivyo burger au pizza, lakini ndani yake kuna kinga isiyolipiwa, kinga ambayo sasa imethibitishwa kisayansi.
Imehaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi 5 kubwa za soka jioni hii: Saliba kuziba nafasi ya Rudiger Madrid?,8 Aprili 2025,"Saliba amekuwa kwenye kiwango bora na kuwa mmoja wa mabeki bora katika ligi kuu ya England, katika misimu mitatu mfululizo
Mfaransa huyo bado ana mkataba na arsenal, lakini uwepo wa dhana ya wafaransa kupenda kucheza Madrid, na uwepo wa rafiki yake Kylian Mbappe huenda kukamshawishi kuachana na the Gunners na kujiunga na Madrid.
CHANZO CHA PICHA,
GETTY IMAGES
Liverpool imeanza mazungumzo na mlinzi wa Freinburg, Kilian Sildillia ili kuziba nafasi ya mlinzi wake, muingereza Trent Alexander Arnold, anayetimkia Real Madrid.
Arnold amesalia na miezi miwili tu kumaliza mkataba wake Anfield, na ameonyesha wazi kwamba hataongeza mkataba huo ili kutimkia Madrid.
Kocha Arne Slot, anayekaribia kutwaa ubingwa wa Ligi Kuu England msimu huu, ameanza kusaka mbadala wake na yuko tayari kumnunua mfaransa huyo mwenye umri wa miaka 22 (Teamtalk)
CHANZO CHA PICHA,
GETTY IMAGES
Barcelona wanatarajiwa kupeleka ofa Athletic Club kwa ajili ya kumnasa winga Nico Williams, wakati huu wakijiandaa kuingia kwenye mazungumzo na nyota huyo.
Klabu hiyo ya Catalan ilijaribu kumsajili winga huyo msimu uliopita wa joto kufuatia kiwango chake bora alichokionyesha kwenye michuano ya Euro 2024 mwaka jana, lakini mchezaji huyo mwenye umri wa miaka 22 aliamua kusalia katika timu hiyo ya Basque kwa angalau mwaka mmoja zaidi.
Barca, hata hivyo, hawajakata tamaa kumnasa huku Sport wakiripoti kuwa wako tayari kuanzisha mazungumzo juu ya uhamisho wa majira ya kiangazi. (Goal)
CHANZO CHA PICHA,
GETTY IMAGES
Wakati huo huo nyota wa Barcelona, Gavi akizungumzia kuhusu mustakabali wake Barcelona anasema ""nataka kuzeekea Barca, katika mpira hujui kitakachotokea kesho, lakini niko tayari""
ni kweli kwenye mpira mengi yanaweza kutokea, ikiwemo kupata majeraha, lakini kwa hakina nitasaini kusalia Barca', alisema leo (Romano).
CHANZO CHA PICHA,
GETTY IMAGES
Kiungo wa zamani wa Chelsea John Obi Mikel ameweka wazi tena kuwa Victor Osimhen anataka kujiunga na The Blues.
Victor Osimhen anasakwa na Chelsea, wakati ambao kocha wake Enzo Maresca ametengewa kiasi cha £58m kwa ajili ya mshambuliaji huyo.
""Sikiliza, itakuwa jambo la kusikitisha sana ikiwa hatutampata mchezaji ambaye alitushabikia na kutuunga mkono tangu akiwa mtoto na anataka kuchezea Klabu hii ya Soka,"" alisema kwenye The Obi One Podcast.
""Anampenda Drogba, atataka kuvunja rekodi, kutupa vikombe, kuturudisha kileleni"", anasema Obi (Football London)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi za soka Jumanne: 'Messi amtaka Kevin de Bruyne Miami',8 Aprili 2025,"Chelsea hawana nia tena ya kumsajili mshambuliaji wa Napoli na Nigeria Victor Osimhen, 26, msimu huu. (CaughtOffside)

CHANZO CHA PICHA,
GETTY IMAGES
Manchester United wana nia ya kumsajili mshambuliaji wa Wolves na Brazil Matheus Cunha, 25, ambaye kifungu cha kuachiliwa kwake cha pauni milioni 62.5 kitaanza kutumika msimu huu. (Talk sport)
Winga wa chini ya miaka 21 wa England Jamie Gittens, 20, anataka kuondoka Borussia Dortmund msimu huu wa joto. Vilabu kadhaa vya Ligi Kuu vinavutiwa naye. (Sky Germany)
Everton na Brighton wameingia kwenye kinyang'anyiro cha kumsajili mshambuliaji wa Ipswich na England U21 Liam Delap, 22, ambaye kifungu chake ha kuachiliwa cha pauni milioni 40 kitaanza kutumika iwapo Ipswich itashushwa daraja kutoka Ligi ya Premia. (TeamTalk)
CHANZO CHA PICHA,
GETTY IMAGES
Fiorentina itawezesha kuongeza mwaka mmoja katika kandarasi ya mlinda mlango wa Uhispania David de Gea, 34, na kumbakisha mchezaji huyo wa zamani wa Manchester United hadi Juni 2026. (Fabrizio Romano)
Leicester City wanatazamia kumtimua meneja Ruud van Nistelrooy baada ya kushindwa mara tisa mfululizo. (Football Insider)
Bayer Leverkusen inavutiwa na mlinda lango wa Brentford na Uholanzi Mark Flekken, 31, huku Bees ikitaka takribani euro 15m (£12.8m). (Sky Germany)
Imetafsiriwa na Lizzy Masinga na kuhaririwa na Ambia Hirsi
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi kubwa 5 za soka jioni hii: 'Man Utd inahitaji kusajili wapya watano',7 Aprili 2025,"Kocha wa Manchester United, Ruben Amorim anajaribu kucheza mfumo wa anaoupendelea zaidi wa 3-4-3; Patrick Dorgu alikuwa usajili wake mkuu wa kwanza kwa mkataba wa £30m kutoka Lecce wakati wa dirisha la uhamisho wa majira ya baridi.
""Waachezaji watatu wa mbele hawatoshi na mabeki wawili wa pembeni, hawatoshi. Wanahitajika wachezaji watano. Wanahitaji wachezaji watano ambao wanatosha kwenye mfumo huu ili kuweza kucheza mfumo wake anavyotaka."" (Skysport)
CHANZO CHA PICHA,
GETTY IMAGES
Liverpool wanatafuta mbadala wa Diogo Jota au Darwin Núñez katika safu ya ushambuliaji, huku Victor Osimhen wa Napoli na Benjamin Sesko wa RB Leipzig wakiwa kwenye rada zao.
Kwa bei ya takriban pauni milioni 70, Osimhen na Sesko wanaonekana ni nafuu zaidi kuwapata kuliko uwezekano wa kumnunua mshambuliaji wa Newcastle United Alexander Isak, ambaye uhamisho wake unaweza kugharimu zaidi ya £130m.
Arsenal, Juventus, PSG na Manchester United zote zinadaiwa kuwa na nia ya kuwanunua Osimhen na Sesko pia, kwa hivyo kunaweza kuwa na timu nyingi zinazopambana kuwania saini za nyota hao katika msimu wa joto (ESPN).
CHANZO CHA PICHA,
GETTY IMAGES
Kylian Mbappe amefichua kwamba kama si nyota wawili wa zamani wa Real Madrid Cristiano Ronaldo na Zinedine Zidane, asingekuwa Madrid. Nyota hao walichochea ndoto yake ya kuhamia kwenye klabu hiyo.
Akizungumza na waandishi wa habari, Mbappe alisema: ""Ninaishi ndoto kila siku kucheza hapa. Zidane alikuwa mtu niliyempenda, nilianza soka kwa sababu yake. Klabu hii ni bora zaidi duniani. Tangu Cristiano atue hapa wakati huo nilifuatilia kila mechi; alikuwa mtu mwingine niliyemfuatilia. Nilikutana na Zidane hapa nikiwa na umri wa miaka 13. Nilikaa wiki moja huko Valdebebas na niliweza tu kuzungumza 'Kifaransa, lakini nilikuwa na nafasi ya kuzungumza na Zidane, haikuwezekana kwa sababu ya familia yangu sikuweza kuja peke yangu (Goal.com)
CHANZO CHA PICHA,
GETTY IMAGES
Wawakilishi wa mshambuliaji wa Sporting CP Viktor Gyökeres watakuwepo kwenye uwanja wa Emirates kushuhudia Arsenal ikicheza robo fainali ya Ligi ya mabingwa Ulaya dhidi ya Real Madrid. (Football Transfers)
Arsenal inasaka mshambuliaji na imemuweka kwenye orodha yake nyota huyo ambaye yuko kwneye kiwango kizuri katika misimu miwili iliyopita, akichapicha mabao 30 kutoa pasi za mabao 6 katika mechi 26 za ligi msimu huu.
Huenda Liverpool na Manchester United zikaingia kwenye mbio za kumuwania nyota huyo, Msweden huyo.
CHANZO CHA PICHA,
GETTY IMAGES
Nyota wa Arsenal, Bukayo Saka anasema 'hana haraka' ya kusaini mkataba mpya huku kukiwa na uvumi kwamba anaweza kuondoka Arsenal siku za usoni.
Lakini mchezaji huyo wa kimataifa wa Uingereza pia anasisitiza kuwa ana furaha Emirates na amedhamiria sana kushinda mataji akiwa na klabu yake hiyo ya tangu utotoni.
Mkataba wake umesalia miaka miwili, ambapo klabu yake inahaha kupata uhakika wa nyota huyo kusalia London.
Saka bila shaka amekuwa mchezaji bora wa Arsenal kwa miaka michache iliyopita, akiwa amechangia mabao 133 katika mechi 252. (Metro)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Tetesi za soka Ulaya Jumatatu: Modric njia panda Madrid na Uarabuni,7 Aprili 2025,"Everton wamezungumza na wawakilishi wa kiungo wa kati wa Freiburg na Ujerumani Merlin Rohl mwenye umri wa miaka 22 kuhusu uwezekano wa kuhama. (Kicker)
CHANZO CHA PICHA,
GETTY IMAGES
Real Madrid wamemtambua winga wa AC Milan na Ureno Rafael Leao, 25, kama mmoja kati ya watu watatu wanaoweza kuchukua nafasi iwapo wataamua msimu huu wa joto ni wakati wa kumuuza kiungo wa kimataifa wa Brazil Vinicius Jr. (Fichajes)
Arsenal na Liverpool wako tayari kuwa miongoni mwa timu kuu zinazojaribu kumsajili kiungo wa kati wa Crystal Palace na Uingereza Eberechi Eze, 26, msimu huu wa joto. (Caughtoffside)
Mkufunzi wa Newcastle Eddie Howe ni shabiki mkubwa wa mlinda lango wa Southampton Aaron Ramsdale na anafikiria kukifikia kipengele cha pauni milioni 25 kumsajili mchezaji huyo wa kimataifa wa Uingereza, 26. (Football Insider)
CHANZO CHA PICHA,
GETTY IMAGES
Bournemouth itadai pauni milioni 40 kumnunua mlinzi wa kushoto wa Hungary Milos Kerkez, 21, ambaye yuko kwenye rada ya Liverpool, pamoja na mlinzi wa Fulham wenye thamani ya pauni milioni 50 na Mmarekani Antonee Robinson, 27. (Mirror)
West Ham wanapanga kufanyia marekebisho makubwa kikosi chao majira ya kiangazi, huku hadi wachezaji 10 waandamizi wakitarajiwa kuondoka London Stadium. (Football Insider)
Brighton na Bournemouth wote wanamfuatilia kiungo wa kati wa Bristol Rovers Kofi Shaw, 18. (Mail)
Newcastle wamefanya mawasiliano ya moja kwa moja na wakala wa mshambuliaji wa Fiorentina Moise Kean kuhusu uhamisho wa majira ya kiangazi, huku mshambuliaji huyo wa Italia mwenye umri wa miaka 25 pia akizivutia Arsenal, Tottenham, AC Milan, Napoli na Barcelona. (Calciomercato)
CHANZO CHA PICHA,
GETTY IMAGES
Mkufunzi wa Real Madrid Carlo Ancelotti bado yuko tayari kwa wazo la kuwa kocha wa Brazil katika siku zijazo, lakini tu wakati muda wake huko Bernabeu utakapokamilika. (Relevo)
Kocha wa zamani wa Manchester United Erik ten Hag alionekana Roma kabla ya mechi ya Roma ya Serie A dhidi ya Juventus. Vilabu vyote viwili vinatazamia kuwa na meneja mpya katika majira ya joto. (Radio Mana Sport Roma)
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, simu hizi za mkononi ni hatari zaidi kwa maisha yako?",6 Aprili 2025,"Wanasayansi wamekuwa wakitafuta majibu ya maswali haya kwa miaka mingi. Lakini hakuna utafiti ambao umechapishwa hadi sasa kujibu maswali hayo kwa uwazi. Kwa hiyo, mjadala kuhusu suala hili unaendelea.
Tunajua kwamba mawasiliano ya simu huzalisha mawimbi ya sumakuumeme kupitia masafa ya redio. Mawimbi haya ni dhaifu sana kuliko mionzi ya ionizing kama vile ya X-rays. Mionzi ya ionizing hupenya kwenye tishu za mwili wa binadamu, kuharibu seli na kubadilisha muundo wa DNA.
Katika maisha yetu ya kila siku mawimbi ya redio yanapita; kutoka vituo vya redio hadi mionzi kutoka microwave. Inajulikana kuwa mionzi isiyo ya ionizing haina nishati ya kuharibu muundo wa DNA.
Hata hivyo, kulingana na taarifa kwenye tovuti ya Shirika la Saratani la Marekani (ACS), simu za mkononi huongeza hatari ya kupata uvimbe kwenye shingo na kichwa, na pia kwenye ubongo. Watafiti wa ACS wanashauri kutumia simu za rununu kwa muda mdogo kadiri iwezekanavyo.
Nguvu kubwa ya mawimbi ya redio hupasha joto tishu za mwili. Hii ni kanuni sawa na ambayo hutumika katika microwave ili ifanye kazi. Ingawa kiwango cha nishati ya mionzi inayotolewa kutoka na simu za mkononi ni ya chini sana na haiwezi kuongeza joto la mwili wa binadamu
CHANZO CHA PICHA,
GETTY IMAGES
Ili kupima hatari za kiafya zinazoweza kutokea, wanasayansi wamebuni kipimo cha SAR. Hiki kinaonyesha ni mionzi kiasi gani inafyonzwa na tishu za mwili wa mwanadamu wakati wa kutumia simu ya rununu.
Takwimu zinatofautiana kulingana na aina ya simu, na watengenezaji wanahitajika kutangaza kiwango cha mionzi katika simu. Taarifa hiyo hupatikana mtandaoni au katika mwongozo wa mtumiaji wa simu. Lakini watumiaji wa simu hawajali sana hii.
Ofisi ya Shirikisho ya Kinga dhidi ya Mionzi (BfS) imeunda hifadhidata maalum ili kulinganisha simu za zamani na mpya zilizo na viwango vya juu vya mionzi.
Simu kutoka China zinaongoza katika orodha ya zile zilizo na viwango vya juu zaidi vya mionzi, ikiwa ni pamoja na OnePlus na Huawei, na Lumia 630 ya Nokia.
Simu nyingine ni iPhone 7 (toleo la 10), iPhone 8 (toleo la 12) na iPhone 7 Plus (toleo la 15), Sony Experia XZ1 Compact (toleo la 11), ZTE Axon 7 mini (toleo la 13), Blackberry DTEK60 (toleo la 14).
Kwa bahati mbaya, hakuna ushauri wa kina juu ya kiwango salama cha mionzi ya simu ya mkononi. Kwa mfano, nchini Ujerumani kuna chombo cha serikali kinachoitwa Der Blaue Engel, ambacho kinaweka viwango kwa upande wa mazingira. Taasisi hii inachukulia simu za rununu kuwa salama, ikiwa ufyonzaji wa mionzi hauzidi wati 0.60.
Simu zote kwenye orodha ya hapo juu zinazidi kiwango hiki mara mbili. OnePlus 5T, ambayo inaongoza katika orodha, ina kiwango cha 1.68 watts / kg.
Simu za kisasa zilizo na mionzi ya chini kabisa: Sony Experia M5 (0.14), Samsung Galaxy Note 8 (0.17) na S6 edge+ (0.22), Google Pixel XL (0.25) Samsung Galaxy S8 (0.26) S7 edge (0.26).
Ili kujua kiwango cha mionzi katika simu yako, angalia mwongozo wake au tembelea tovuti ya mtengenezaji wa simu au tovuti ya Tume ya Shirikisho ya Mawasiliano ya Marekani.
CHANZO CHA PICHA,
GETTY IMAGES
Antena inayopitisha mawimbi ya redio iko ndani ya simu yako kwa sasa. Mawimbi yanapoteza nguvu yanapokuwa mbali na simu. Watumiaji wengi hushikilia simu masikioni mwao wakati wa kuzungumza. Kadiri antena inavyokaribia sikio, ndivyo mionzi inavyokuwa karibu nawe.
Kwa hiyo, unapaswa kupunguza muda unaotumia simu yako. Au tumia simu yako na kipaza sauti (loud speaker) au tumia vipokea sauti vya masikioni (ear phone), na hivyo utakuwa umeshiklilia simu mbali na kichwa chako.
Jaribu kutumia simu yako mahali penye mawimbi mazuri ya mnara. Kadiri mnara unavyopungua, ndivyo simu yako inavyotumia nguvu zaidi. Na ni bora kununua simu zenye mionzi ya chini.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mabadiliko ya tabianchi yanavyoathiri ladha ya bia,5 Aprili 2025,"Ladha ya bia inatengenezwa na mchanganyiko wa vimelea vya kemikali kutoka kenye malighafi tatu: 'Hops' maua ya kike pekee ambayo hutumika katika kutengeneza bia, hamira inayotumika kuchachusha bia, na shayiri.
Lakini sasa, mabadiliko ya tabianchi yanatishia uzalishaji wa vimelea viwili kati ya hivi – shayiri na hops. Trnka na wenzake wanasema kwamba mazao ya kiasili ambayo wazalishaji bia wanategemea kutengeneza bia – yanayoitwa hops za kiasili – yatakabiliwa na ""ugumu zaidi kulima.""
Utafiti wa Trnka unaonyesha kwamba uzalishaji wa maua au hops za kiasili umepungua kwa asilimia 20 tangu miaka ya 1970 katika baadhi ya maeneo makubwa yanayozalisha zao hilo barani Ulaya.
Utafiti wa Trnka unahitimisha kwamba viwango vya asidi vitapungua kwa asilimia 31 ifikapo mwaka 2050.
Je, bia inakutana na janga la kimapokeo? Je, nini kinachoweza kufanyika ili kuhifadhi ladha yake katika siku zijazo?
Bia, mojawapo ya vinywaji vinavyopendwa duniani, na kinywaji cha kileo kinachopendwa zaidi kwa kiasi, kimekuwa sehemu ya jamii tangu wanadamu walipogundua kilimo.
Ushahidi wa vinywaji vya pombe vilivyotengenezwa kutokana na nafaka vimepatikana kutoka maeneo mbalimbali kama vile Jiahu, tovuti ya Neolithic nchini China inataja 5700 KK, na jamii za awali za Uhispania za Andean, kama vile tamaduni ya Moche kuanzia Karne ya Pili hadi ya Nane BK.
Katika eneo la Mashariki ya Kati, maandiko na mihuri ya Mesopotamia inaonyesha bia ikinywewa.
Hivyo kuna ushahidi wa bia kutengenezwa kwenye kila bara la dunia ya kale.
CHANZO CHA PICHA,
GETTY IMAGES
Kwa kawaida bia hutengenezwa kwa kutumia viungo vinne: maji, shayiri iliyochachushwa, hamira na maua ya kipekee 'hops'.
Maganda ya shayiri yanamenywa kwenye maji ili kuzipa unyevu na kuanzisha mchakato wa kuota.
Kisha, yanachujwa na kukaushwa kwenye tanuru ili kuzuia yasiendelee kuota. Wakati yanapoanza kuota, huzalisha kemikali iitwayo amylase ambayo hubadilisha wanga ulio kwenye maganda kuwa sukari.
Sukari hizi ni muhimu kwa ladha ya bia, na pia humezwa na hamira na baadaye kuchachusha bia ili kutengeneza pombe.
Baada ya kukauka, shayiri hiyo inachomwa kwenye tanuru. Kadri muda wa kuchoma na joto linavyokuwa kubwa, ndivyo rangi ya mwisho inavyokolea na ladha inavyozidi kuwa tayari.
Baada ya hapo, shayiri iliyochachushwa inasagwa na kuunganishwa na maji ya moto ili kutoa sukari. Mchanganyiko huu kisha unachemshwa na maua maalum hops zilizokauka, kisha kupozwa hadi kufikia takribani 20°C (68°F).
Baada ya kupoa, hamira inaongezwa. Hatua ya kuchachusha huchukua wiki kadhaa, kisha bia inachujwa na kujazwa katika chupa.
Kabla ya Mapinduzi ya Viwanda na kuanzishwa matumizi ya tanuru na vyombo vya chuma, hops zilikuwa zikikaushwa juu ya moto, jambo ambalo lilileta ladha ya moshi mkali kwenye bia, anasema Shellhammer hadi baada ya Mapinduzi ya Viwanda na matumizi ya chuma kuwa maarufu.
Shayiri ina harufu na ladha tamu, hivyo hops ni muhimu katika kusaidia kupima ladha tamu na chungu kutoka kwenye hops.
""Ladha ya hops ilikua muhimu kama viungo vingine vya bia, badala ya kuwa shughuli tu ya kitaalamu katika mchakato wa kutengeneza bia.""
CHANZO CHA PICHA,
GETTY IMAGES
Utafiti kuhusu mabadiliko ya tabianchi uliofanywa na Trnka na wenzake ulilenga aina za hops za kiasili.
Kuongezeka kwa joto kunakosababishwa na mabadiliko ya tabianchi kumehamasisha mwanzo wa msimu wa kilimo wa hops za kiasili nchini Ujerumani na Czech kwa siku 13 kati ya mwaka 1970 na 2018, na pia kukomaa kwake kumekuwa mapema kwa siku 20.
Makadirio ya Trnka yanaonyesha kwamba ifikapo mwaka 2050, mavuno ya hops za kiasili yatapungua kati ya 4.1% na 18.4% ikilinganishwa na miaka ya 1989-2018, pamoja na kupungua kwa kiasi cha asidi, kutokana na ongezeko la joto na ukame unaoendelea kuongezeka mara kwa mara.
""Lakini, ikiwa unataka kulima hops zile zile ambazo mababu zetu walilima tangu karne ya 19, au hata kabla, hizi hops za kiasili ambazo zinathaminiwa sana ambazo ni maarufu sana nchini Czech, kuna namna za kubadilisha,"" anasema Trnka.
Aina mpya za hops zinatengenezwa ili kuwa kukabiliana zaidi na mabadiliko ya tabianchi, anasema Skypeck, lakini kutengeneza aina mpya ya hops kutoka mwanzo hadi uzalishaji kamili kunaweza kuchukua hadi miaka 10.
Kwa mfano, aina mpya inaweza kuonyesha upinzani zaidi kwa joto lakini bado inaweza kuhitaji kiasi sawa cha maji, anasema.
""Watengenezaji bia hutumia mbinu tofauti pia.
Wazalishaji bia nchini Marekani mara nyingi hawatumii aina moja tu ya hops katika bia zao, badala yake hutumia ladha na harufu tofauti ili kuunda upekee.
Kwa upande mwingine, watengenezaji bia wa Kijerumani wanaweza kupata hasara kutumia aina mpya za hops kwa sababu hawataki kubadilisha bia zao ambazo zimekuwa thabiti kwa miaka.""
CHANZO CHA PICHA,
GETTY IMAGES
Christian Ettinger, muasisi wa Hopworks Urban Brewery huko Portland, nchini Marekani anasema kuwa moja ya bia zao za kawaida inaweza kuwa na aina kati ya mbili na tano za hops, jambo linalomuwezesha mtengenezaji huyo kubadilisha utengenezaji kulingana na mabadiliko ya mavuno.
Upungufu wa maji ni moja ya sababu kuu za mavuno duni nchini Marekani, jambo linalosababisha gharama za hops kupanda, anasema Ettinger. ""Bia imekuwa kinywaji chenye kileo kinachopendwa zaidi kwa miaka 9,000, na sehemu ya hilo ni upatikaji wake wa bei nafuu.
Ni jukumu letu sisi kama waendelezaji kuhakikisha kuwa bado inapatikana kwa wote.""
Ettinger amekuwa akitengeneza bia kwa miaka 30 na katika kipindi hicho ameona jinsi sekta hiyo ilivyobadilika katika kukabiliana na mabadiliko ya tabianchi kwa kuanzisha mbinu za kilimo endelevu ambayo inahusisha kilimo cha mazao mengine kati ya mimea ya hops ili kudhibiti magugu, kupunguza mmomonyoko wa udongo, na kuboresha afya ya udongo ambayo ni kuongeza nyenzo za kikaboni zenye kaboni nyingi zinazoboresha uwezo wa udongo kuhimili maji.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Hizi ni sababu tano za kwanini ujianike juani,5 Aprili 2025,"Nchini Uingereza, miale ya jua ina nguvu ya kutosha ya kuzalisha vitamini D kuanzia Aprili hadi Septemba, hivyo unahitaji kuongeza viwango vya vitamini D katika miezi hii ya kiangazi.
Binadamu tunahifadhi vitamini D tuliyoikusanya wakati wa kiangazi katika hifadhi yetu ya mafuta ili kuitumia wakati wa baridi!
Wengi wetu tuna viwango vya chini vya vitamini D wakati wa majira ya baridi, ukosefu huo hupelekea magonjwa mbalimbali, ikiwa ni pamoja na shida ya kupoteza kumbukumbu, kukosa kinga mwilini, na kisukari.
CHANZO CHA PICHA,
GETTY IMAGES
Mwanga wa jua huongeza utoaji wa homoni ziitwazo serotonin katika ubongo wako, homoni ambazo hukufanya ujisikie utulivu na umakini.
Utafiti mmoja uligundua kuwa watu huwa na viwango vya juu vya serotonini katika damu zao wakati wa siku angavu ikilinganishwa na siku ya mawingu.
Pia waligundua kuwa kiwango cha uzalishaji wa serotonini kwenye ubongo kina uhusiano wa moja kwa moja na muda ambao kuna mwangaza wa jua.
Kuna baadhi ya tafiti zinaeleza, mwanga wa moja kwa moja wa jua, unaweza kusababisha seli za ngozi yako kuzalisha homoni za endorphins, ambazo pia hukufanya ujisikie vizuri!
Mwangaza wa jua pia hupunguza shinikizo la damu moja kwa moja. Wanasayansi kutoka Chuo Kikuu cha Edinburgh walifanya utafiti. Ikiwa utaweka mkono wako kwa dakika 20 tu juani, zinatosha kuongeza uzalishaji wa gesi ya Nitric oxide (NO) kwenye ngozi yako.
Gesi hii husababisha mishipa yako ya damu kupanuka, na kupunguza shinikizo la damu. Kwa hivyo kuna sababu nyingi za kuhakikisha unapata vitamini D.
CHANZO CHA PICHA,
GETTY IMAGES
Vitamini D ni muhimu kwa afya ya mifupa, haijalishi umri wako, na hukufanya uwe na nguvu zaidi. Utafiti wa hivi karibuni uligundua kuwa kula vitamini D kunaboresha nguvu ya misuli ya wanariadha, kwa kuchochea ukuaji wa seli za misuli.
Pia kuna ushahidi kwamba Vitamin D vinasaidia kukukinga na maambukizi ya njia ya upumuaji na kuongeza uimara wa mfumo wako wa kinga ya mwili.
CHANZO CHA PICHA,
GETTY IMAGES
Ni kweli kwamba unaweza kupata baadhi ya vitamini D kutoka katika chakula, lakini ni vigumu sana kupata vitamini D vya kutosha kutokana na chakula pekee.
Vyanzo bora vya vitamini D ni samaki wa mafuta. Lakini kula vya kutosha ili kupata vitamini D unavyohitaji itakuwa ngumu. Kwa bahati nzuri, ni rahisi kuvipata kupitia jua. Mara tu mwanga wa jua unapopiga ngozi yako, mwili wako unaweza kunyonya mionzi na kuibadilisha kuwa kirutubisho hiki chenye nguvu.
CHANZO CHA PICHA,
GETTY IMAGES
Kiasi cha jua unachohitaji ili kupata kiwango bora cha vitamini D kinategemea aina ya ngozi yako na mahali unapoishi. Jambo muhimu zaidi ni kutounguza ngozi yako.
Ngozi nyeusi zina rangi inayoitwa melanin ambayo huwa ni kama kinga ya asili ya jua, hunyonya mionzi ya jua na kuilinda ngozi dhidi ya uharibifu.
Unaweza kufikiria kuwa kupigwa na jua kwenye uso wako inatosha lakini ili kufaidika zaidi, unapaswa kuweka wazi mikono na miguu yako pia. Unatakiwa utoke nje hata ikiwa kuna mawingu, kwani bado unaweza kupata mionzi hii hata kama kuna wingu jepesi.
Huenda umewahi kusikia kuwa haitakiwi kwenda nje katikati ya mchana, wakati jua ni kali zaidi, lakini kutembea wakati wa mchana ni njia bora ya kupata dozi yako ya vitamini D ya kila siku.
""Kwenda nje wakati wa mchana, ndipo unapotengeneza vitamini D nyingi zaidi,"" anasema Prof Ann Webb kutoka Chuo Kikuu cha Manchester. Ushauri huu ni kwa watu wanaosihi Uingereza tu na sio katika nchi ambazo jua ni kali sana.
Ikiwa utatoka nje kwa muda mrefu sana, kuna hatari ya ngozi yako kuungua, hivyo ni muhimu kuilinda ngozi yako. Hakikisha umeuifunika au kujipaka mafuta ya kuzuia jua.
Pengine unatamani ukae juani kwa muda mrefu, lakini vitamini D nyingi hutengenezwa dakika za mwanzo tangu miale ya jua ianze kukupiga. Na kupunguza muda wa kukaa juani, ni njia bora ya kuzuia ngozi kutoungua.
Wakati wa miezi ya baridi, unaweza kula vitamini D. Mikrogramu 10 ni kiwango mwafaka kufurahia manufaa mbalimbali ya vitamini hivi.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Mpishi anayetumia kuvu kutengeneza chakula kitamu,4 Aprili 2025,"Babake Wayu-Hill-Maine ana asili ya Cuba, lakini walihamia Norway. Wazee wa mama yake walikuwa na asili ya Kihindi ambao walihamia Sweden kutoka Kenya.
Wakati akikuwa, Mama yake alitoa mafunzo ya mapishi ya Kihindi kwa majirani zake. Kwa hiyo, nyumba yao ilikuwa daima na harufu ya vyakula mbalimbali kutoka duniani kote.
Kwa sababu watu wa tamaduni mbalimbali waliishi nyumbani mwao, walikuwa na viungo na vyakula vitamu kutoka tamaduni mbalimbali ulimwenguni. Hilo lilimfanya kuwa na nia ya kujaribu mapishi mapya kwa kuchanganya viungo hivi tangu akiwa na mdogo.
CHANZO CHA PICHA,
UC BERKELEY
Baada ya kumaliza shule, alisoma sanaa ya upishi katika shule maarufu za upishi huko Ulaya na Amerika. Kisha akahamia Marekani.
Huko, kwanza alifanya kazi kama karani wa duka na kisha kama mpishi katika mikahawa kadhaa, akiboresha ufundi wake zaidi. Mmiliki wa mkahawa alifurahishwa baada ya kuonja sandwich mpya aliyoitengeneza na hivyo kuamua kumpa kazi.
Alikuwa na ustadi wa kupika na wakati huo huo, nia ya kutumia sanaa ya upishi kwa msaada wa sayansi. Alimaliza elimu yake ya chuo kikuu huku akifanya kazi katika mikahawa. Kisha akajiunga na Chuo Kikuu cha Harvard kama mwanafunzi wa utafiti ili kusoma shahada ya udaktari katika biokemia mwaka 2020.
Chuoni alisoma athari za biokemikali - yaani vijidudu vya tumboni pale kemikali mbalimbali tunapozitia tumboni, ikiwa ni pamoja kupitia chakula.
Hill-Maine alikuwa na wasiwasi kuhusu kiasi kikubwa cha chakula kinachozalishwa na kupikwa na kutupwa. ""Theluthi moja ya chakula kinachozalishwa nchini Marekani kinatupwa,"" anasema.
Tafiti mbalimbali zinaonyesha kuwa kiasi kikubwa cha chakula kinapotea bure, si tu maganda ya mayai na maganda ya matunda.
CHANZO CHA PICHA,
UC BERKELEY
Nilipokuwa nikifanya kazi katika mikahawa, wataalamu wenzangu wa upishi wa Indonesia walinijulisha juu ya mlo uitwao ahnsam, ambao ni maarufu nchini mwao, hasa katika kisiwa cha Java Magharibi.
Chakula hiki hutengenezwa kutokana na mabaki baada ya kukamua mbegu za soya ili kupata tuwi la soya, na makapi yanayobaki baada ya kuponda karanga ili kupata mafuta.
Wanaongeza kiasi kidogo cha kuvu aina ya Neurospora kwenye mchanganyiko huo, kama vile kuongeza kiasi kidogo cha curd kwenye maziwa ili kutengeneza mtindi.
Kuvu huumua na kuchachusha mchanganyiko huo, kisha hukitayarisha hadi kiwe tyari na kinachofaa kwa matumizi ya binadamu. Baadhi ya kemikali zinazotolewa huzipa chakula hicho umbo la sifongo na ladha ya jibini kama mkate ulioangaziwa na jibini.
Hill-Maine alichukua kuvu aina ya Neurospora kwa ajili ya utafiti wake wa udaktari. Kwa utafiti wake, pia alileta pamoja taasisi za sanaa za upishi na wataalam wa upishi.
Katika utafiti wao, waligundua kuwa kuvu hubadilisha seli kama vile pectin na selulosi, ambazo haziwezi kumeng'enywa na binadamu, kuwa chakula kinachoweza kumeng'enywa, chenye lishe na ladha katika takribani saa 36.
Pia waligundua kuvu la Neurospora halitoi sumu yoyote ambayo ni hatari kwa wanadamu. Hii ina maana kwamba hakuna madhara katika kula kuvu hii.
""Kiasi cha protini ambacho kinaweza kumeng'enywa huongezeka. Vile vile, ladha na harufu pia hubadilika kutokana na mabadiliko ya kemikali ambayo kuvu hufanya,"" anasema Hill.
CHANZO CHA PICHA,
UC BERKELEY
Kinaweza kuwa chakula cha lishe; Lakini ikiwa hakina ladha nzuri, hakuna mtu anaekitaka. Swali muhimu ni, 'Je, chakula kina ladha nzuri?'"" anasema Hill-Maine.
Walifanya majaribio katika mkahawa wa Alchemist kwa Wazungu ambao hawakuwahi kuonja chakula cha Ahnsam hapo awali.
Wataalamu wa upishi wa walifanya majaribio kwa kukuza kuvu hii kwenye ahnsam ya Kiindonesia, pia karanga, korosho, pine, na mchele.
Uundaji wa vitafunwa vya Intermedia ni mwendelezo wa utafiti huu. Kuvu ya Neurospora lazima iwekwe kwenye wali uliopikwa na kuruhusiwa kuchachuka kwa saa sitini. Mchele utageuka rangi ya dhahabu. Unapaswa kuandaa custard kwa kutumia mchele huu. Juisi kidogo cha limao huongezwa juu yake.
""Hapo awali tuliamua kutengeneza vitafunio viitamu kwa sababu kuvu hii ina ladha ya viungo kidogo. Lakini tunapochachusha kuvu hii kwenye mchele uliopikwa, ladha ya kachumbari na ladha ya matunda ilitokea, kwa hivyo tukaanza kutengeneza vitafunio vitamu,"" anasema Munk, mpishi mkuu katika Mkahawa wa Alchemist.
Kwa kuzingatia utafiti huu, Alchemist Restaurant imeanzisha maabara ya upishi iitwayo ""Spora"" kwa lengo la kuendeleza sanaa ya upishi kwa msaada wa sayansi.
""Huu ni utafiti wa kisayansi ninaofanya, sanaa mpya ya upishi kutokana na mtazamo wa kisayansi. Yaani mtazamo Mpya wa kisayansi wa chakula,"" anasema Hill-Maine.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Nywele bandia marufuku 'Miss Ivory Coast',6 Aprili 2025,"Kwa zaidi ya miongo sita, kumekuwa na mifano miwili tu ya kipekee ya hivi karibuni ya Marlène-Kany Kouassi, aliyeshinda taji la Miss Ivory Coast mwaka 2022 akiwa amependeza kwa nywele zake fupi za asili.
Ushindi wake haukuwa wa kipekee tu nchini Ivory Coast bali hata duniani kote, ambako viwango vya urembo vya Magharibi mara nyingi hutazamwa kama ndivyo vinavyotakiwa na washiriki na hata majaji.
Mabadiliko yameanza kujitokeza taratibu mwezi Disemba mwaka jana, Angélique Angarni Filopon kutoka kisiwa cha Karibiani cha Martinique ambayo ni sehemu ya Ufaransa, alivuma baada ya kutangazwa kuwa Miss France, hasa kwa sababu ya umri wake ana miaka 34 na pia kwa sababu alikuwa na nywele fupi za Afro.
Lakini mwaka huu waandaaji wa shindano la Miss Ivory Coast wameamua kufanya mageuzi kuanzia mwanzo kabisa.
Na kupiga marufuku mawigi, nywele za bandia na urefushaji nywele kuanzia hatua za awali za mashindano hayo, ambayo hufanyika katika miji 13 nchini kote pamoja na wale wanaoishi ughaibuni.
""Tunataka washiriki wawe wa asili, iwe ni kwa nywele zilizopakwa dawa au zilizosokotwa, nywele hizo lazima ziwe zao wenyewe. Urembo lazima uwe wa kweli,"" alisema Victor Yapobi, rais wa kamati ya maandalizi ya Miss Ivory Coast, alipokuwa akizungumza na BBC.
Ivory Coast ndio nchi pekee barani Afrika inayotekeleza marufuku hii katika shindano la kitaifa.
Bwana Yapobi alisema waandaaji wa mashindano hayo nchini Ivory Coast kwa muda mrefu wamekuwa wakijitahidi kuhimiza muonekano wa asili zaidi , kwa mfano kufanya mabadiliko ya muonekano kwa urembo ni marufuku na matumizi ya dawa za kupunguza weusi wa ngozi hayakubaliki.
""Tumeamua mwaka huu kuonyesha uzuri wa asili wa wasichana hawa,"" alisema.
Mabadiliko mengine pia yameanzishwa, kama kuruhusu wanawake wafupi kidogo kushiriki , kima cha chini sasa ni mita 1.67 (futi 5.4), kuongeza umri wa juu kwa miaka mitatu hadi kufikia miaka 28, na jambo muhimu zaidi kupunguza ada ya ushiriki kuwa dola 30 hadi dola 50.
""Mabadiliko haya ya vigezo yametokana na kuona kuwa wasichana hawa walikuwa wakitumia fedha nyingi sana kushiriki na ilikuwa ikiwalemea kifedha,"" aliongeza.
BBC ilipohudhuria shindano la awali mjini Daloa, jiji kuu la eneo la magharibi la Haut-Sassandra, mshiriki mmoja alifurahi sana kutokana na kanuni mpya akihisi kwamba zinampa nafasi nzuri zaidi ya kushinda kwa kuwa hapendi kuvaa nywele bandia.
Hatua hiyo iliyolenga kusherehekea uzuri wa asili wa Mwafrika imechochea mjadala mkubwa nchini humo, ambako nywele bandia na za kusuka ni maarufu sana.
Kama chaguo la mitindo, wanawake wengi wanapenda ubunifu unaowezeshwa na wigs na nywele za bandia. Pia hutumika kama ""mitindo ya kulinda nywele"" yaani kupunguza mvutano na kuvutwa kwa nywele kila siku ambavyo vinaweza kusababisha kukatika.
Hali hii ilionekana kwa baadhi ya washiriki mjini Daloa waliokuwa na maoni kuwa kanuni hiyo imeondoa kipengele cha kujieleza binafsi.
""Mimi ni shabiki wa mawigi. Napenda mawigi"" alisema mshiriki na mtaalamu wa urembo Astrid Menekou. Msichana huyo mwenye umri wa miaka 24 aliambia BBC kuwa alishtushwa awali na kanuni ya kupiga marufuku mawigi na nywele za bandia.
""Sikutegemea marufuku hii! Lakini napenda nywele zangu, na hilo ni sawa.""
Kanuni hiyo mpya imewafanya washiriki kufikiria zaidi kuhusu dhana ya urembo na imebadili mitazamo ya baadhi yao, kama Laetitia Mouroufie.
""Mwaka jana nilivaa nywele za kusuka kwa sababu nilidhani ndivyo urembo unavyopaswa kuwa,"" alisema mshiriki huyo mwenye umri wa miaka 25.
""Mwaka huu, najisikia mwenye kujiamini zaidi kwa kuwa mimi mwenyewe.""
Iwapo mashindano haya yataweza kubadili mitazamo hata nje ya ulimwengu wa urembo, yanaweza kuwa na athari kubwa kiuchumi.
Mawigi yaliyotengenezwa kwa nywele halisi za binadamu ambayo yanaweza kudumu kwa miaka mingi yakitunzwa vizuri , huuzwa kwa bei ya kati ya dola 200 hadi 4,000, huku zile za plastiki zikiuzwa kwa dola 10 hadi 300.
Sekta ya biashara ya nywele nchini Ivory Coast inakadiriwa kuwa na thamani ya zaidi ya dola milioni 300 kwa mwaka, huku mawigi na nywele za kusuka zikichukua sehemu kubwa ya soko hilo.
""Marufuku hii si nzuri kwetu,"" alisema Ange Sea, mjasiriamali wa saluni mwenye umri wa miaka 30 mjini Daloa, alipoongea na BBC.
""Wanawake wengi wanapenda mawigi. Hii itaathiri biashara yetu na tunapata faida kubwa zaidi tunapofanya kazi za kusuka nywele bandi.""
Katika saluni yake, gundi hutumika kuunganisha mawigi kwa uangalifu ili zionekane za asili zaidi na wanawake hutumia saa nyingi wakisuka au kuweka nywele bandia.
Hii inaonyesha jinsi utamaduni wa mawigi umejikita sana Afrika Magharibi, licha ya harakati ya kuenzi nywele za asili miongoni mwa wanawake weusi duniani ambayo imekua kwa kasi katika kipindi cha miaka kumi iliyopita.
Bidhaa za nywele za asili zimekuwa rahisi kupatikana kwa sasa na watu maarufu wanahamasisha matumizi ya nywele asilia wamejaa mitandaoni kote duniani, wakitoa ushauri kuhusu namna ya kutunza na kutengeneza nywele za asili jambo ambalo linaweza kuchukua muda mwingi.
Hapo awali, ilichukuliwa kuwa si ya kitaalamu mwanamke kuvaa nywele zake za asili, na ilikuwa jambo la kushangaza kuwaona wanawake weusi kwenye runinga kama watangazaji au wakurugenzi wakuu wa mashirika wakiwa na nywele zao halisi.
Kwa mujibu wa Florence Edwige Nanga, mtaalamu wa nywele na ngozi ya kichwa katika jiji kuu la Abidjan, hali hiyo bado ipo nchini Ivory Coast.
""Fungua tu runinga , utaona karibu kila mwanahabari amevaa wig,"" alisema mtaalamu huyo akizungumza na BBC.
""Urembo huu wa nyongeza una mvuto, lakini pia unaweza kuleta matatizo kama vile kupoteza nywele au maambukizi ya ngozi ya kichwa,"" alionya.
Kwa kuwa duru za awali za mashindano zimeshaanza, mjadala unaendelea kuhusu kama mashindano ya urembo yanapaswa kuweka kanuni za urembo au wanawake wenyewe waamue namna wanavyotaka kuonekana.
Huenda matokeo yakawa kwamba jamii ya Ivory Coast ikawa tayari kukubali mitazamo yote miwili ya kuvaa nywele asilia au kutumia wigs na nywele za kusuka, kwa mabadiliko kadri mtu anavyopenda.
Bw. Yapobi alisema maoni aliyopokea kuhusu kanuni hizo mpya yamekuwa ya ""ajabu sana"" na yanaonyesha wazi kuwa yameleta athari chanya.
""Kila mtu anatupa pongezi. Kila mtu, hata kutoka nje ya nchi. Napokea barua pepe na jumbe za WhatsApp kutoka kila mahali wakitupongeza kwa kutaka kurejea kwenye asili yetu.""
Alisema hakuna uamuzi uliokuwa umefanyika kuhusu kama marufuku ya kuvaa wig itawahusu washiriki 15 watakaofika fainali ya Miss Ivory Coast 2025.
Tamasha hilo kubwa linatarajiwa kufanyika katika hoteli moja jijini Abidjan mwishoni mwa mwezi Juni na litarushwa moja kwa moja kupitia runinga ya taifa.
""Ikifanikiwa, tutaendelea na kuendeleza mpango huu kwa miaka ijayo,"" alisema Bw. Yapobi.
Kwa Doria Koré, ambaye alikuja kutangazwa kuwa Miss Haut-Sassandra, taji lake lina maana kubwa zaidi: ""Kushinda nikiwa na nywele za asili kunaonesha uzuri wa kweli wa wanawake wa Kiafrika.""
Bi Dali alisema anaondoka na kitu chenye thamani kubwa zaidi – kujiamini: ""Sijashinda, lakini najivunia. Huyu ndiye mimi.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Vipodozi: Unajua hatari ya Kope bandia, wanja na rangi ya mdomo unayotumia?",2 Aprili 2025,"Nakubali kwamba sikuwa mwangalifu sana kuhusu kusafisha vifaa vyangu vya kujipodoa au kuangalia tarehe za mwisho wa matumizi, na hivyo niliamua kuvipeleka Chuo Kikuu cha London Metropolitan nchini Uingereza ili kufanyiwa utafiti.
Dk. Maria Pilar Botesalvo, mhadhiri wa sayansi ya viumbe katika kitivo cha Sayansi ya Binadamu, alisimamia utafiti huo. Aliongoza timu iliyofanyia utafiti zaidi ya kope bandi 70 zilizokwisha muda wa matumizi, vijiti vya kupambia kope, penseli za kupakia rangi ya mdomo, rangi ya kupaka usoni, pamoja na brashi na sponji.
Tuligundua kuwa idadi ya bakteria katika sampuli za vipodozi nilivyopeleka ilikuwa ya juu sana.
""Vipodozi vyenye bakteria zaidi ni kope au penseli ya wanja,"" anasema Dk. Salo.
Bakteria hao ni pamoja na staphylococcus. Pia tulipata bakteria wa staphylococci katika sampuli nyingine za utafiti, brashi, sponji na ujiti wa kope.'
Bakteria wa staphylococcus wanaweza kusababisha aina nyingi za magonjwa. Ikiwemo kuvimba hadi maambukizi makubwa zaidi kama vile kiwambo cha sikio na maambukizo ya ngozi.
Hapa swali linatokea akilini mwangu; kwa nini sijapata madhara yoyote kati ya haya licha ya kutumia kope hizi za bandi mara nyingi?
""Ikiwa ngozi yako ni nzuri, maanake ina ulinzi mkali,"" anaelezea Dk Salo. Hakuna kinachoweza kukupata katika hali kama hiyo.'
'Lakini ikiwa ngozi yako imejeruhiwa mahali fulani, kuna mkwaruzo au una vidonda kwenye ngozi yako, hapa ndipo bakteria wanaweza kuingia na kusababisha uharibifu.
""Ikiwa mtu ana mfumo dhaifu wa kinga ya mwili, bakteria wanaweza kuleta matatizo pia..""
Aina zote za bakteria zinaweza kuwa kwenye mikono, na ikiwa husafishi mikono, kuna hatari ya kuhamisha vijidudu kutoka katika mikono hadi katika vipodozi vya urembo.
Dk. Buti Salo baada ya utafiti wa baadhi ya bidhaa hizi, amesema ""tulipata bakteria kama Enterobacteriaceae, ambayo kwa kawaida hupatikana kwenye utumbo.""
Hii ni kutokana na usafi mdogo, na wadudu hawa wametoka kwenye kinyesi kupitia matone ya maji wakati wa kujisafisha au kusafisha choo.
Baadhi ya bakteria aina ya Enterobacteriaceae wanaweza kusababisha maambukizi ya njia ya mkojo, maambukizi ya njia ya hewa, maambukizi ya mifupa na moyo.
CHANZO CHA PICHA,
GETTY IMAGES
Timu ya watafiti katika Chuo Kikuu cha Metropolitan pia imepata fangasi wanaoitwa Candida katika vipodozi. Ikiwa fangasi hawa wataingia kwenye ngozi, wanaweza kusababisha malengelenge na kuwashwa ukeni au mdomoni.
Utafiti uliofanywa kwa vipodozi 500 katika Chuo Kikuu cha Aston huko Birmingham, Uingereza - umegundua kuwa asilimia 79 hadi 90 ya vipodozi ambavyo watu hutumia vina aina fulani ya vijidudu, bakteria, au fangasi.
Dk. Amreen Bashir, mtafiti mkuu wa utafiti huo, alisema ""ingawa kuna bakteria kwenye vipodozi, lakini si lazima wawe na hatari kubwa ya kuambukiza. Maambukizi yanahitaji njia ya maambukizi, kama vile mkwaruzo.
Usafi, ikiwa ni pamoja na kuosha na kuua vijidudu, kunaweza kupunguza hatari.
Tarehe ya mwisho wa matumizi ni muhimu kwa sababu inaonyesha muda gani dawa katika bidhaa inaweza kuzuia ukuaji wa vijidudu. Bidhaa zilizo na kiwango cha juu cha maji zinaweza kuwa na hatari kubwa ya kupata vidudu baada ya kufunguliwa, kwani hutoa mazingira rafiki kwa bakteria na fangasi kukua.
Bidhaa zina tarehe tofauti za mwisho wa matumizi na tarehe ya mwisho baada ya kufungua bidhaa ni kati ya miezi 3 hadi 12.
Dk. Amreen Bashir anasema, ""ikiwa vipodozi havina tarehe ya mwisho wa matumizi, inashauriwa kuitupa baada ya miezi mitatu au mara tu unapofahamu kuwa imeingia vijidudu, kama vile ikianguka chini au kutumiwa na watu wengine, ili kupunguza hatari ya kuambukizwa.""
""Ikiwa watumiaji hawana uhakika kama vipodozi vyao vimeisha muda wake, ni bora kununua bidhaa mpya badala ya kuendelea kuitumia,"" ameongeza.
CHANZO CHA PICHA,
GETTY IMAGES
Dk. Buti Salvo anatoa vidokezo vichache vya kuzuia vipodozi kuingia vijidudu:
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Je, wanawake wanapokua anga za mbali wanakabilianaje na hedhi?",26 Machi 2025,"Sunita Williams pia aliingia angani kwa ajili ya safari ya anga za mbali ya ya siku nane lakini alilazimika kukaa huko kwa zaidi ya miezi 9. Wakati huo huo, Sunita Williams huenda alifikiria hilo au hakufikiria hili , kulingana na umri wake.
Lakini je, inakuwaje wakati mwanamke anapolazimika kuwa katia anga za mbali kwa miezi mingi angani kama yeye wakati wa siku za hedhi yake? Swali linatokea jinsi watakavyoshughulikia vipindi katika anga za mbali.
Kupata majibu sahihi kuhusu maswali haya, BBC imezungumza kwa mara ya kwanza na Dkt. Varsha Jain, 'daktari wa magonjwa ya wanawake wa anga za juu na ambaye amefanya kazi na NASA katika utafiti kuhusu afya ya wanawake angani.
Mnamo 2019, Dkt. Varsha Jain alizungumza na mwandishi wa BBC Emma Barnett kuhusu masuala haya.
Majibu ya Varsha Jain yamewasilishwa katika ripoti hii.
NASA ilikabiliwa na maswali sawa na hayo ilipomtuma mwanaanga wa kwanza wa kike wa NASA, Sally Ride, katika anga za mbali.
Wanaanga wakati huo walisema tusiwe na wasiwasi juu hilo hadi shida itakapojitokeza. Lakini wahandisi walilazimika kufanya mipango yote. Walipaswa kukadiria ni padi (visodo) vingapi vya za usafi ambavyo mtu angehitaji.
Wakati huo, ilikadiriwa kuwa vitambaa hivyo vya usafi 100 hadi 200 vinge hitajika kwa wiki. Baadaye, niligundua kuwa sikuhitaji visodo vingi.
Hivi sasa, wanaanga wa kike hutumia tembe za kudhibiti uzazi ili kukomesha hedhi zao. Maadamu wana afya njema, hakuna shida katika kuzitumia.
""Pia natafiti njia za kuepuka kupata hedhi.""
Mamia ya wanaanga kutoka nchi tofauti tayari wamekwenda angani, wakiwemo wanawake.
Mwanamke wa kwanza kwenda angani alikuwa Valentina Tereshkova kutoka Muungano wa Usovieti. Alipewa jukumu hili mwaka 1963.
Miaka 20 tu baadaye, shirika la anga za juu la Marekani NASA lilimtuma mwanaanga wake wa kwanza wa kike, Sally Ride, katia anga za juu.
Haya ndiyo maswali ambayo vyombo vya habari vilimuuliza Sally Ride alipoingia angani kwa mara ya kwanza.
CHANZO CHA PICHA,
NASA
Jibu la Varsha Jain kwa hili lilikuwa, ""Kuzoea mazingira ya anga ni sawa kwa wanawake na wanaume. Hata hivyo, kuna tofauti fulani.""
Wanawake wanahisi kiwango fulani cha uchovu au kuishiwa nguvu wanapoenda angani. Hivi ndivyo inavyotokea kwa wanaume wanaporudi duniani.
Wanaume wana uwezekano mkubwa wa kupata matatizo ya kuona na kusikia baada ya kurudi kutoka anga za juu, wakati wanawake wana uwezekano mkubwa wa kupata matatizo ya shinikizo la damu.
""Bado haijajulikana ikiwa hii inatokana na tofauti za kisaikolojia na homoni. Uchunguzi wa kina kuhusu masuala haya utaleta uelewa mzuri wa mabadiliko ya afya yanayosababishwa na safari ya anga ya muda mrefu.""
CHANZO CHA PICHA,
NASA
""Kuna vyoo viwili kwenye Kituo cha Kimataifa cha Anga cha Juu. Hata hivyo, havikuundwa kwa kuzingatia masuala ya hedhi pia.""
Mkojo wako hautapotea angani. Husindikwa tena na kutumika kutengeneza maji safi.
Hii ni kwasababu damu ya hedhi inachukuliwa kuwa ngumu. Vyoo kwenye kituo cha anga za juu haviwezi kutenganisha maji kutoka kwa hedhi, kwa hivyo maji ndani yake hayawezi kusindikwa tena.
""Kwa kuongeza, kuna baadhi ya vikwazo juu ya matumizi ya maji. Pia ni vigumu kudumisha usafi wa kibinafsi wakati wa hedhi unapokuwa katika anga za mbali.""
CHANZO CHA PICHA,
NASA
Dk. Varsha Jain anasema, ""Hakuna ushahidi kwamba usafiri wa anga una athari yoyote katika uzazi.""
Kuna wanawake na wanaume wengi ambao wamesafiri kwenda angani na wamepata watoto baada ya kurudi.
Hata hivyo, hatupaswi kusahau kwamba umri wa wastani wa wanawake wanaoanza safari ya anga za mbali ni miaka 38.
Ni uamuzi wao binafsi kuhifadhi mayai na mbegu zao za uzazi kwa ajili ya mimba zijazo. NASA haijaweka sheria zozote katika suala hili.
Wanaanga wako katika hatari ya kupata mionzi angani. Lakini hakuna habari juu ya athari kwenye uzazi.
Ubora wa mbegu za uzazi hupungua wakati wa kusafiri angani, lakini huongezeka tena baada ya kurudi Duniani. Madhara yake ya muda mrefu bado hayajajulikana.
""Wanawake huzaliwa na idadi ndogo ya mayai ambayo wanayo katika maisha yao yote. NASA inaunga mkono sana wanaanga ambao wanataka kuhifadhi mayai yao kabla ya misheni ya angani.""
CHANZO CHA PICHA,
NASA
""Nisingependa kutumia muda mwingi katika anga za juu kwasababu najua ya mabadiliko makubwa ya mwili yanayoweza kutokea .""
Mwili wa mwanadamu unaonekana kuzeeka haraka zaidi angani. Uzito wa mfupa hupungua. Haijalishi ni unajitunza vizuri kiasi gani au ni matibabu gani unayopata baada ya kurudi Duniani, bado huwezi kuepuka athari fulani.
Dk. Varsha Jain alisema, ""Pia nataka kuiona Dunia kutoka angani. Hata hivyo, naiona kama lengo la muda mrefu. Kwa sasa, ninafanya kazi yangu ninayoipenda duniani.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Ndani ya ulimwengu wa ""mungu wa kike"" mwenye utata",20 Machi 2025,"Wanawake waliobeba mikoba ya Louis Vuitton na Gucci, waliovaa nguo za kitamaduni za kifahari na kupambwa kwa vito vya dhahabu na almasi, hukusanyika kwa kusanyiko la jioni la Radhe Ma.
Tofauti na watu wengi watakatifu, hapendi kuamka mapema, havai nguo rahisi, hafurahii mazungumzo marefu, na anajiita ""Mama wa Miujiza.""
Radhe Ma aliniambia, ""Miujiza hutokea kwa wafuasi wake, mahitaji yao yanatimizwa, kwa hivyo wanatoa michango.""
Watu hapa wanasimulia hadithi nyingi za jinsi Radhe Ma alivyowabariki wanandoa wasio na watoto, kuwasaidia wanawake ambao walikuwa wamejifungua watoto wa kike pekee hatimaye kuzaa watoto wa kiume, kuwaponya wagonjwa, na kusaidia kuokoa biashara ambazo zilikuwa karibu kuanguka.
Madai ya nguvu za kimungu sio ya kipekee kwa Radhe Ma. India imejaa wale wanaoitwa ""miungu ya kibinadamu,"" na ingawa hakuna takwimu sahihi rasmi, idadi yao inaonekana kuongezeka mwaka baada ya mwaka.
Baadhi yao huwakuepusha na mashtaka ya ufisadi, ukiukaji wa maadili, na hata unyanyasaji wa kijinsia. Radhe Ma alizungukwa na madai ya ushirikina (chawi) na kuwezesha malipo ya mahari, licha ya sheria ya India kukataza mazoea kama hayo. Lakini , uchunguzi wa polisi ulimalizika na mashtaka yote dhidi yake kufutwa.
Licha ya hayo, maelfu ya waja bado wanamiminika kuwaona wanaume na wanawake hawa, ambao wanachukuliwa kuwa vyombo vitakatifu, na mwaka jana, mkanyagano katika moja ya mikusanyiko hii ulisababisha vifo vya zaidi ya watu 120.
""Wahindi wengi hukulia katika familia zinazoamini kwamba nguvu za kimungu zinaweza kupatikana kupitia ibada, kutafakari, au maombi, na kwamba wale wanaozipata wana uwezo wa kufanya miujiza,"" anasema Shyam Manav, rais wa Shirika la India la Kupambana na Ushirikina.
Anaongeza: ""Mtu kama huyo anachukuliwa kuwa kiumbe wa kimungu, au anaitwa mtakatifu
Nilikutana na Pushpinder Bhatia, mhitimu wa Shule ya Biashara ya Saïd ya Chuo Kikuu cha Oxford na mkurugenzi wa ushauri wa elimu, alipokuwa amesimama kwenye foleni ya wanawake wakisubiri kukutana na Radhe Ma. Aliniambia hakuwahi kufikiria angejikuta mwanafunzi wa ""kiumbe mkuu aliyepata mwili katika umbo la mwanadamu.""
Aliniambia, ""Mwanzoni, nilikuwa na maswali mengi: Je, mungu anaweza kweli kupata mwili katika umbo la mwanadamu? Je, hii ni kweli? Je, kweli anaweza kutoa baraka zinazobadilisha maisha ya mtu? Na ni nini siri ya miujiza hii wanayodai kutokea?""
Lakini , Bhatia alikutana na Radhe Ma baada ya msiba kuikumba familia yake.
Ingawa wengine wanaweza kufikiria alikuwa katika hali yake dhaifu ya kisaikolojia wakati huo.
Anasema, ""Nadhani katika mkutano wangu wa kwanza wa kiroho naye, nilihisi mvuto mkubwa kwa mazingira yaliyomzunguka. Ninaamini kwamba unapovuka sura yake kibinadamu, unahisi uhusiano wako na yeye kwa haraka.""
'darshan' (kukutana kiroho) na Radhe Ma ni wakati unaotafutwa na wengi, na nilishuhudia mkutano mmoja kama huo, ambao ulifanyika usiku wa manane katika nyumba ya kibinafsi huko Delhi.
Miongoni mwa mamia ya waja walikuwa wafanyabiashara mashuhuri na familia ya afisa mashuhuri wa polisi, ambao wote walikuwa wamekuja kutoka mbali kabisa kumuona.
Nilikuwa pale kama mwandishi wa habari, nikitazama na kurekodi kile kilichokuwa kikitokea, lakini niliambiwa kwamba kwanza kabisa lazima nipokee baraka zake, na haraka nilijikuta nikisukumwa mbele ya foleni ndefu. Si hivyo tu, lakini nilipewa maagizo sahihi juu ya jinsi ya kufanya sala, na maonyo kwamba kosa lolote ndani yake linaweza kuleta madhara kwa familia yangu.
Katika chumba hicho kilichopambwa kwa rangi nyekundu na dhahabu, rangi zinazopendwa na Radhe Ma, macho yake yalitawala kila kitu.
Wakati mmoja nilimwona akiwa amejawa na furaha, iliyofuatwa na hasira, hasira ambayo ilionekana kuenea kwa kushangaza wafuasi wakewake, ambaye mara moja alionekana kupoteza fahamu, na kisha chumba kikanyamaza wakati mwanafunzi huyo alipoanza kuzunguka sakafuni.
Dakika chache baadaye, baada ya wafuasi wake kumuomba msamaha, wimbo maarufu wa Kihindi ulicheza na akaanza kucheza, akiashiria kurudi katika hali ya utulivu. Kisha foleni ya wafuasi ilianza kusonga tena.
Radhe Maa asili yake ni jimbo la kaskazini mwa India la Punjab.
Mzaliwa huyo wa Sukhwinder Kaur katika familia ya tabaka la kati katika kijiji chenye maisha ya chini, anadai kuwa alipata nguvu za kimungu baada ya kupokea uchawi kutoka kwa gwiji wa kiroho.
""Wakati ambapo watoto wenzake walikuwa na ndoto ya kuwa marubani au madaktari, Radhe Ma kila wakati aliuliza swali, 'Mimi ni nani?' Kwa hivyo, baba yetu alimpeleka kwa gwiji mashuhuri wa kiroho, ambaye alimtangaza kuwa mungu mwenye mwili katika umbo la mwanadamu,"" anasema dada yake Rajinder Kaur.
Dada yake anasimamia hekalu dogo, la chumba kimoja liitwalo Radhe Ma, lililojengwa na mumewe, Mohan Singh.
""Tunamwita 'Papa,' kwasababu kwa kuwa yeye ni mama yetu, yeye ni baba yetu,"" Kor anaongeza.
Radhe Ma alipofikia umri wa miaka ishirini, wakati mumewe alikuwa nje ya nchi, alikabidhi utunzaji wa wanawe wawili kwa dada yake na kuanza kutumia maisha yake katika nyumba za waja wake, ambao wengi wao walikuwa wafanyabiashara.
Alisafiri kutoka jiji hadi jiji hadi mwishowe akaishia Mumbai, moyo kitovu cha uchumi wa India, ambapo alikaa zaidi ya miaka kumi chini ya uangalizi wa mfanyabiashara kabla ya kurudi kwa familia yake.
Watetezi waaminifu na wenye bidii zaidi wa hekalu hilo ni wafuasi ambao wameishi katika nyumba zake kwa miaka, na ambao wanadai kuwa hii imechangia ustawi wao.
Radhe Ma anaishi katika ulimwengu wa ajabu, ambapo ""uungu"" unaodhaniwa umeunganishwa na mtandao wa mali na mahusiano ya kidunia.
Radhe Ma kwa sasa anaishi katika jumba la kifahari lililojengwa kwa ajili yake na wanawe wawili, wote wafanyabiashara waliofanikiwa kibiashara.
Lakini, anaishi kwenye gorofa lake mwenyewe, tofauti na jumba lingine, hajawahi kuiacha isipokuwa kupokea wageni au kusafiri kwenda jiji lingine kwa hafla ya umma.
""Kwanza, haishi nasi. Sisi ndio waliobahatika kuishi chini ya ulinzi na baraka zake. Pili, hatuoni sisi kama familia yake. Anatuona kama waja tu,"" anasema mkwe wake wa kike, Megha Singh, ambaye ana jukumu la kuandaa shughuli zake zote za umma.
Familia ya Radhe Ma na washirika wake wachache waumini wa karibu wanasimamia michango anayopokea.
""Michango anayopokea huwekwa katika shirika la misaada linaloendeshwa na waja wake, ambao hukagua maombi ya wale wanaohitaji na kisha kusambaza pesa au zawadi.
Hata hivyo, mwanamke huyu, ambaye anaonekana kama sanamu, anafurahia kuvaa nguo za kifahari na kujipamba kwa vito vya mapambo.
""Ninapenda kuvaa nguo za kifahari na lipstiki nyekundu, ndivyo kila mwanamke aliyeolewa anapaswa kufanya,"" anasema Radhe Ma. ""Lakini mimi si shabiki wa vipodozi,"" anasema, ingawa anavaa sana.
""Ukiwa na sanamu takatifu ya binadamu, unachagua mavazi ambayo yanafaa zaidi. Kwa nini usifanye vivyo hivyo na mungu aliye hai? Tumebarikiwa na uwepo wake, na tumebarikiwa kwa heshima ya kuitumikia,"" Megha Singh anaongeza.
Ikumbukwe kwamba mnamo 2020, Radhe Ma alionekana kwenye toleo la Kihindi la Big Brother kutoa baraka zake kwa nyumba ya washiriki, aking'aa katika mavazi yake mekundu na kubeba mkuki wa dhahabu.
Picha yake ya sasa ni tofauti kabisa na picha zake kama msichana wa kawaida ambazo wafuasi wake walinionyesha wakati wa ziara yangu huko Punjab.
Mja mmoja, Santosh Kumari, anaweka picha za Radhe Ma kwenye chumba maalum nyumbani kwake. Alinieleza kuwa imani yake kwake ilitokana na baraka aliyopokea wakati mumewe alikuwa hospitalini baada ya mshtuko wa moyo, ambao baadaye alipona.
Aliniambia, ""Alitokwa na damu kutoka kinywani mwake, na akaipaka kwenye paji la uso wangu, kisha akasema, 'Hutaumia, mume wako atapona.'""
Nilishangaa pia wakati waumini kadhaa walipozungumza juu ya ulimi wa Radhi Ma kugeuka mwekundu na wenye damu, wakiamini kwamba haya yalikuwa ni matokeo ya udhihirisho wa nguvu za kimungu alizonazo.
Kumari ni mmoja wa wanawake wapatao 500, wengi wao wakiwa wajane, ambao hupokea pensheni ya kila mwezi ya kati ya rupia 1,000 na 2,000 (takriban $11 hadi $22) kutoka kwa Shri Radhe Maa Charitable Trust.
Walengwa wengine wa pensheni pia walisimulia hadithi za miujiza, lakini wakati mwingine waliongeza maelezo ya tahadhari.
""Hatuwezi kusema chochote juu yake,"" alisema Sarjit Kaur kwa tahadhari. ""Inaweza kutuletea madhara. Ikiwa sitawasha taa kwa ajili yake, kitu kibaya kitanitokea na nitajikuta nimelazwa kitandani.""
Kaur hakosi siku bila kuwasha taa kwa Radhe Ma, kwani moyo wake umejaa imani thabiti katika nguvu zake za kimungu.
Profesa Manav anahusisha hii na hofu ya mfuasi wake kupoteza baraka ya ""sanamu"" hii.
Anasema, ""Kulingana na sheria ya uwezekano, utabiri fulani hutimia, na mtu mtakatifu anapewa sifa kwa hilo. Lakini wakati utabiri ni mbaya, hawajibishwi. Badala yake, kosa hilo linahusishwa na mapungufu ya mtu binafsi, iwe katika maombi yake, imani yake dhaifu, au hata bahati mbaya yake.""
Wachache wa wale niliokutana nao kwenye mikusanyiko ya hadhara ya Radhe Ma walionyesha waziwazi kutoamini uwezo wake wa kufanya miujiza.
Mtu mmoja alielezea madai hayo kama ""hadithi tu,"" wakati mwingine alionyesha vipodozi na nguo za bei ghali, akidai kuwa mambo haya hayafanyi mtu kuwa ""kama mungu,"" akiongeza kuwa hajaona ushahidi wowote wa yeye kufanya miujiza mwenyewe.
Lakini, hawakusita kuhudhuria mikusanyiko ya umma ya Radhe Ma, wakiiona ""ya kufurahisha na ya kuburudisha"" na walikuwa na hamu ya kumuona mwenyewe baada ya kumtazama kwenye onyesho halisi.
Wakati wa safari yangu, nilikutana na baadhi ya waja wa zamani wa Radhe Ma, ambao walithibitisha kwamba unabii wake haukutimia na hata kuwadhuru, lakini walipendelea kutotajwa jina.
Hii iliongeza udadisi wangu juu ya wafuasi wake, na kiwango cha imani yao katika uungu wake na utii wao kwake.
Jioni moja, alishtuka kuona Radhe Ma akiuliza wandani wake, ambao walikuwa wamekaa sakafuni, kuigiza sauti za wanyama, na mara moja walitii amri zake.
Niliwaambia wafanye kama mbwa na nyani, na wakaanza kubweka, kulia, na kufanya ishara za kukwaruza.
Sijawahi kuona kitu kama hiki hapo awali, na kwa kuwa binti-mkwe wa Radhe Ma, Megha Singh, alikuwa chumbani, nilimuomba aelezee maana ya tabia hii.
Hakukuwa na ishara ya mshangao usoni mwake.
Alianza hotuba yake kwa kusema kwamba mwanamke huyu mtakatifu hakuwa ameondoka kwenye mipaka ya chumba chake kwa zaidi ya miaka thelathini.
""Kwa hivyo, tabia hii ndio chanzo pekee cha burudani inayopatikana kwake, na tunatafuta kusema utani au kuleta furaha moyoni mwake kupitia vitendo hivi,"" aliongeza.
Hii ilinikumbusha onyo ambalo nilikuwa nimesikia mara nyingi, kwamba wafuasi wake wanapaswa kuwa na imani thabiti bila kutoridhishwa.
Nilimuuliza mja anayeitwa Pushpinder Singh ni nini Radhe Ma nawataka wafuasi wake wafanye?. Alijibu, ""Yeye hajawaomba lolote, isipokuwa kusema, 'Unapokuja kwangu, na iwe kwa moyo wazi na imani thabiti. Nimeiona mwenyewe. Watu wanapokuja na imani hii, miujiza hutokea kwao. Lakini ikiwa watakuja kumuona, ninaamini kwamba kwa heshima na adabu zote, hawatakuwa tena na nafasi katika kikundi hicho.'""
Profesa Manav anaamini kwamaba maelezo haya bila shaka ndio kiini cha ""hadithi.""
Tunaambiwa kwamba hekima inaweza kupatikana tu kupitia imani isiyotikisika kwa mwalimu, na yeyote anayemtilia shaka au anayetaka kumjaribu anapoteza imani yake na baraka zake.
Je, ni hadithi au imani? Radhi Ma ana hakika kwamba waja huendelea kuwa waaminifu.
Anasema hajali wale wanaomwita mlaghai.
""Sijali,"" anatabasamu.
Anaongeza, ""Mungu ananiona kutoka juu na ananitunza.""
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kutana na wanasoka bibi vikongwe wanavyotishia soka la Afrika,7 Aprili 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Kwanini makavazi ya kisasa yamekuwa gumzo Nairobi?,4 Machi 2025,
Long Article,'Walidhani nitajifungua mtoto mwenye ulemavu sawa na wangu',26 Februari 2025,"Hata hivyo, sheria mpya ya kitaifa ya kuwalinda waalemavu, inaahidi kubadilisha hilo kwa kuhakikisha kuwa wanatambuliwa kisheria na kujumuishwa zaidi katika masuala ya kitaifa.
Lakini wanaharakati wanasema changamoto halisi sasa ipo katika utekelezaji.
Mwandishi wa BBC Fardowsa Hanshi, amerejea kutoka Mogadishu na kutuandalia taarifa ifuatayo.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"'Wasiwasi wangu mkubwa ni kwa binti yangu, inamaana tutakufa?'",21 Februari 2025,
Long Article,Fahamu mambo makuu aliyofanya Trump ndani ya mwezi mmoja,21 Februari 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,M23 ndani ya Bukavu: Je inaweza kuleta vita vya kikanda?,18 Februari 2025,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,"Siku ya Redio Duniani: Je, watangazaji maarufu wanasema nini kuhusu umuhimu wa redio",04:25,". Katika kuadhimisha siku hii BBC Swahili imezungumza na waandishi wa habari Salim Kikeke, Caro Robi na Regina Mziwanda, wakielezea kuhusu umuhimu wa redio na jinsi wanavyoienzi taaluma yao.
© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Long Article,Fahamu simu yako inahusika vipi na Mgogoro wa DRC?,03:10,"© 2025 BBC. BBC haihusiki na taarifa za kutoka mitandao ya nje. Soma kuhusu mtazamo wetu wa viambatanishi vya nje.
"
Unknown,,,
